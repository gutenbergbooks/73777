<!DOCTYPE html>
<html xmlns="http://www.w3.org/1999/xhtml" lang="ca" xml:lang="ca">
<head>
  <meta charset="utf-8" >
  <meta name="generator" content="pandoc" >
  <meta name="viewport" content="width=device-width, initial-scale=1.0, user-scalable=yes" >
  <meta name="author" content="Àngel Guimerà" >
  <meta name="dcterms.date" content="1905-01-01" >
  <title>Andrónica</title>
  <style>
    html {
line-height : 1.5;
font-family : Georgia, serif;
font-size : 20px;
color : #1a1a1a;
background-color : #fdfdfd;
}
body {
margin : 0 auto;
max-width : 36em;
padding-left : 50px;
padding-right : 50px;
padding-top : 50px;
padding-bottom : 50px;
}
@media print {
body {
background-color : transparent;
color : black;
font-size : 12pt;
}
p, h2, h3 {
orphans : 3;
widows : 3;
}
h2, h3, h4 {
page-break-after : avoid;
}
}
p {
margin : 1em 0;
}
a {
color : #1a1a1a;
}
a:visited {
color : #1a1a1a;
}
img {
max-width : 100%;
}
h1, h2, h3, h4, h5, h6 {
  margin-top : 1.4em;
  text-align : center;
}
h5, h6 {
font-size : 1em;
font-style : italic;
}
h6 {
font-weight : normal;
}
ol, ul {
padding-left : 1.7em;
margin-top : 1em;
}
li > ol, li > ul {
margin-top : 0;
}
blockquote {
margin : 1em 0 1em 1.7em;
padding-left : 1em;
border-left : 2px solid #e6e6e6;
font-family: Arial, Helvetica, sans-serif;
font-size: 90%;
}
code {
font-family : Menlo, Monaco, 'Lucida Console', Consolas, monospace;
font-size : 85%;
margin : 0;
}
pre {
margin : 1em 0;
overflow : auto;
}
pre code {
padding : 0;
overflow : visible;
}
.sourceCode {
background-color : transparent;
overflow : visible;
}
hr {
background-color : #1a1a1a;
border : none;
height : 1px;
margin : 1em 0;
}
table {
margin : 1em 0;
border-collapse : collapse;
width : 100%;
display : block;
}
table caption {
margin-bottom : 0.75em;
}
tbody {
margin-top : 0.5em;
border-top : 1px solid #1a1a1a;
border-bottom : 1px solid #1a1a1a;
}
th {
border-top : 1px solid #1a1a1a;
padding : 0.25em 0.5em 0.25em 0.5em;
}
td {
padding : 0.125em 0.5em 0.25em 0.5em;
}
header {
margin-bottom : 4em;
text-align : center;
}
#TOC li {
list-style : none;
}
code {
white-space : pre-wrap;
}
span.smallcaps {
font-variant : small-caps;
}
span.underline {
text-decoration : underline;
}
div.column {
display : inline-block;
vertical-align : top;
width : 50%;
}
div.hanging-indent {
margin-left : 1.5em;
text-indent : -1.5em;
}
ul.task-list {
list-style : none;
}
  </style>
</head>

<body>
<div style='text-align:center'>*** START OF THE PROJECT GUTENBERG EBOOK 73777 ***</div>

<header id="title-block-header"> <h1 class="title">Andrónica</h1> <p
class="subtitle">Tragedia en tres actes y en vers</p> <p
class="author">Àngel Guimerà</p> <p class="date">1905</p>
<p><code>Aquest text ha estat digitalitzat i processat per l'Institut
d'Estudis Catalans, com a part del projecte Corpus Textual
Informatitzat de la Llengua Catalana.</code></p> <img
src="images/cover.jpg" alt="portada" > </header>
<p><strong>Personatjes</strong></p> <ul> <li>Andrónica.</li> <li>Sor
Elena.</li> <li>Sor María.</li> <li>Nicéfor.</li> <li>Heráclias.</li>
<li>Abat de Sant Thimur.</li> <li>Sergi.</li> <li>Pare Joan.</li>
<li>Alexis.</li> <li>Isaac.</li> <li>Livani.</li> <li>Pacomi.</li>
<li>Gelassi.</li> <li>Demetri.</li> <li>Nikelas.</li>
<li>Matheu.</li> <li>Jordi.</li> <li>Theófil.</li> <li>Caballers,
Poble, Soldats, Monjas y Sacerdots</li> </ul> <p>(La acció en la
Anatolia l'any 1022.)</p> <h2 id="acte-primer">Acte primer</h2> <p>
(Gran sala del trono. A una banda y altra arcadas. Las de la dreta
conduheixen á fora del palau. Las de la esquerra á las cambras
imperials. Al fons lo trono, al que s'hi puja per una ampla escala de
molts grahons.)</p> <h3 id="escena-primera">Escena primera</h3> <p>
(L'abat de Sant Thimur y'l caballer Livani. Aquest ve del interior
del Palau. L'Abat de l'altra banda.)</p> <p>Abat: Vos sou, m'apar, lo
caballer Livani.</p> <p>Livani: Y vos l'Abat de Sant Thimur.</p>
<p>Abat: Diguéume: hont se troba Nicéfor?</p> <p>Livani: En sa cambra
voltat de sos fidels que l'aconhortan.</p> <p>Abat: Donchs escoltéu.
Jo per tothom arribo del monastir; per vos vinch de Bisanci.</p>
<p>Livani: Més baix, l'abat, per Deu, que si us sentissin!…</p>
<p>Abat: Avuy, que demá no. Demá nosaltres serém la lley; que duch
l'orde suprema conferintme'l gobern de l'Anatolia vensut que siga'l
vil traydor Nicéfor rera l'últim combat que be s'acosta.</p>
<p>Livani: Si s'acosta!… Miréu: lo sol devalla: ans que torni á
aixecarse, á aquesta vila voltarán los exércits de Bisanci que venen
triomfadors. De des las torras se'ls ha vist avansar per las
fondurias.</p> <p>Abat: Fa tres anys que va alsarse en pes la terra á
favor de Nicéfor. Miréu ara!</p> <p>Livani: Ara li restan aquets murs
d'argila y ben pochs cors lleals. Per ço gemega tremolant com un nin
l'odiós fantasma.</p> <p>Abat: Tem als de fora'l vil; y tem que'l
poble lo llensi del palau.</p> <p>Livani: Lo poble un dia per
deslliurar de bisantins la patria al trono'l va assentar; mes ara al
veure lo seu seguit d'horrors, sent tanta ira per ell com per
Bisanci.</p> <p>Abat: Y tot ajuda la nostra sort. Si avuy lo poble
arrenca á Nicéfor del trono'ls portals d'Albia ben seguit
s'obrirán.</p> <p>Livani: Aixó es un somni.</p> <p>Abat: Oh, si Deu
permetés que'ls d'aquí dintre s'embestíssin avuy, los uns per treure
del trono á aqueix malvat, volguentlhi'ls altres, y en lo fort del
lluytar, que jo encendría, que'ls de fora escalessin las murallas!…
ja tot fora acabat!</p> <p>Livani: Contra del monstre lo poble
d'Albia avuy pot dividirse: contra Bisanci no. Jamay la testa
l'ajupirán de grat los anatólichs als peus dels bisantins; qu'ells
per estranya tenen sa rassa, ja ho sabéu, y lliures volen manarse per
sa gent mateixa.</p> <p>Abat: Donchs Nicéfor, qui te?</p> <p>Livani:
Segurs, que'l guardin, sos caballers y prou. Si ha volgut pérdres!
Creyentse que ab la por s'abat al poble, á tall d'espasa'l fa morir á
dintre de las presons mateixas, ó estimbantlo de dalt las torras, ó
en lo gorch de Kúrmas ofegantlos á cents!… Y als que perdona los hi
fa treure'l ulls!</p> <p>Abat: Es sols Heráclias qui l'ha envilit:
ell li ha donat lo trono y ell li fa perdre. Tinguém calma:
venen.</p> <h3 id="escena-ii">Escena II</h3> <p>(Abat de Sant Thimur,
Livani y Gelassi que ve de la banda esquerra.)</p> <p>Livani:
(á Gelassi) Quinas novas portéu?</p> <p>Gelassi: Pena y vergonya fa
veure al Emperant.</p> <p>Livani: Per qué, Gelassi?</p> <p>Gelassi:
Plora y demana tremolant que'l dugan fora vila, á bon lloch; com si
la terra per tot no fos perduda! A voltas s'alsa del llit hont
s'arrupeix, y ab veu que aixorda, los cabells erissats, crida que
delmin als fills d'Albia; que's mati hont la sospita hi espurni d'un
traydor; que aquell que gosi á parlar de rendirse al foch se'l
llensi. Y'l sostenen alsat perque cauría, y després tanca'ls ulls, y
al llit lo tornan.</p> <p>Abat: Jo crech, senyors, que'ls braus
capdills que restan fidels al… Emperant, y al camp de lluyta
mostraren tant valor, valor no'l tenen pera parlar ab cor obert.</p>
<p>Gelassi: M'estranya vostre llenguatje aquí, y no sé compendre…</p>
<p>Abat: Vuy dir, Gelassi, que á la fi valdría molt més que…
l'Emperant á sas montanyas á peixar s'entornés cabras porugas que no
pas per seguir migradas horas encara al trono, fer més sanch que's
vessi.</p> <p>Gelassi: (estranyant lo llenguatje) Qui sou?</p>
<p>Abat: L'Abat de Sant Thimur.</p> <p>Gelassi: Al claustre res sabéu
d'aquest mon; sino entendríau que'ns cal lluytar fins á morir per
l'home qu'es rassa y llivertat; que du en sas venas sanch de martre y
sanch d'héroe.</p> <p>Livani: (perque no parli l'Abat.) No sabía
l'Abat qu'ell devallés…</p> <p>Abat: (ab hipocresía) Y donchs que
porta Nicéfor sanch d'August…</p> <p>Gelassi: Volém que's fassi la
voluntat d'un Deu.</p> <p>Abat: Oh, sempre!</p> <h3
id="escena-iii">Escena III</h3> <p>(Abat de Sant Thimur, Livani,
Gelassi y Demetri que ve de la esquerra.)</p> <p>Demetri: Es feta la
voluntat de tot un Deu. Ja era hora que l'August consentís, y ara es
segura la victoria per tot.</p> <p>Gelassi: Y qué es?</p> <p>Demetri:
Heráclias ho ha proposat. (Se senten clarins.) Sentíu?</p> <p>Abat:
Clarins…</p> <p>Demetri: (mirant per una arcada de la dreta.) Al
poble sa fa saber lo que han resolt. Sentimho.</p> <p>Heralt:
(que parla al exterior, banda dreta.) “Albia, l'August crida á
consell la terra. Pobres y richs: de bat á bat las portas se us obren
del palau. Tothom que hi sia, que Bisanci es aprop. Oh, terra,
sálvat.”</p> <p>Livani: Lo poble aquí?!</p> <p>Gelassi: Nicéfor crida
al poble!</p> <p>Abat: Ell que á tot'hora l'ha tractat ab ira! Prou
se l'entén al Emperant: vol veure si l'atráu; mes ja es tart.</p>
<p>Livani: (perque dissimuli). Per Deu! S'acosta qui ab Nicéfor més
pot!</p> <p>Abat: (veyentlo arribar.) Lo vil Heráclias.</p> <h3
id="escena-iv">Escena IV</h3> <p>(Abat de Sant Thimur, Livani,
Gelassi, Demetri, Heráclias, Theófil y dos caballers més.)</p>
<p>Theófil: Lo parer l'heu dat vos: es obra vostra.</p> <p>Heráclias:
Del Emperant, senyors; sempre aquí dintre tot lo bo, tot lo excels ho
fa Nicéfor; tot lo demés nosaltres.</p> <p>Abat: (irónich.) Gloria á
Heráclias, l'escut y espasa del Imperi.</p> <p>Heráclias: Gloria no
més á n'ell, al Emperant. Reflectes som no més de sa llum.</p>
<p>Gelassi: Es perillosa la entrada fins al trono de la xurma.</p>
<p>Heráclias: Perillosa la xurma! Oh no! Ab la esquerra á cavalls més
estrámpols he fet caure de nassos en la pols. L'August desitja sentir
la veu fins del captayre. Asséures vol en lo trono, y que tothom li
duga sa queixa ab lo front alt. Perque si en massa l'arma no's pren
y's fa un va-y-tot!…</p> <p>Abat: Oh, péndrela contra Bisanci, prou.
Perque se salvi l'Emperant… no ho fará.</p> <p>Heráclias: Mes si sas
queixas l'Emperant satisfés, qué més voldría aqueix poble cobart?</p>
<p>Abat: (sens poderse contenir.) Cobart lo poble?!</p> <p>Livani:
(perque l'Abat comprenga que's descobreix.) Oh, si! Cobart!</p>
<p>Abat: (comprenentho.) Y vil; y més encara.</p> <p>(S'ouhen tocar
las campanas al lluny.)</p> <p>Heráclias: Las campanas, senyors, que
al poble cridan.</p> <p>Theófil: (á Heráclias y altres.) Si apar un
somni!</p> <p>Gelassi: Es vergonyós!</p> <p>Demetri: Que's vegi
denerit pidolant fins á las xurmas, bombollas que fa'l llot, qui
conseguía sols del poltro ab l'alé esvantar com palla los estols
enemichs!</p> <p>Abat: (á Heráclias) Tres anys enrera lo coroná
Emperant lo desitj vostre. Ningú fins alashoras d'ell sabía.</p>
<p>Heráclias: Allá en ma joventut, seguint son pare vaig combatre
molt temps per l'Anatolia, que un altre cop, igual que avuy, la terra
cercant la llivertat s'aixecá ardida. Mes son pare, 'l capdill de
nostre poble, va morir combatent, y quan va alsarse la nissaga altre
jorn, jo al fill vaig tréurel á la llum de la gloria.</p> <p>Abat:
(irónich.) Vos debíau coronarvos per ell.</p> <p>Livani:
(irónich.) Vos á la patria combatent la heu servit.</p>
<p>Heráclias: (vanitós sempre.) Cert: mes m'enutjan las lloansas á
mi.</p> <p>Abat: Jo la corona la veig en vostre cap.</p>
<p>Heráclias: Oh, no!</p> <p>Abat: Qui mana no es l'Emperant…</p>
<p>Heráclias: (fingint oféndres.) Es l'Emperant Nicéfor. (Pausa de
tothom que dona rahó al Abat.) Morint son pare's va acabar la lluyta.
Ell era tendre infant, y l'amagárem al cor dels boscos arrencantlo á
l'ira dels bisantins; y entre pastors va creixer.</p> <p>Abat: Y
diuhen que un cop gran, vos presentáreu al davant de Nicéfor…</p>
<p>Heráclias: Cert.</p> <p>Abat: Y's conta qu'era isart, y fugía, com
si'ls homes li fessin por.</p> <p>Heráclias: Lo tracte ab gent
senzilla…</p> <p>Abat: Que parlava tot sol y ab la estelada; qu'era
com boig.</p> <p>Heráclias: L'Abat, quan tot s'enruna qui maldíu del
August esmola l'eyna del traydor.</p> <p>Abat: Qui es traydor?</p>
<p>Heráclias: Tinch la sospita de que vos.</p> <p>Abat:
Caballer!…</p> <p>Livani: (contenint al Abat.) L'Abat!…</p>
<p>Theófil: Que's troban los enemichs aprop de las murallas!</p>
<p>Abat: Traydor? A qui traydor? A vos? Que's diga.</p> <p>Heráclias:
Y si ho fósseu traydor, donéuvos pressa á cavarvos, Abat, la
sepultura.</p> <p>Abat: Jo compleixo ab ma lley!</p> <p>Heráclias:
Vos?!</p> <p>Abat: Sí, jo: y goso la veu á alsar contra l'August.</p>
<p>Demetri: (suplicant á Heráclias.) Que parli. Per qué dintre Albia
s'ha reclós Nicéfor? Per qué'l deixar que'ls enemichs ens voltin? Com
áligas diguéreu que us alsavau, y aucells xalats, perque te por
Nicéfor, dins la gavia os tanquéu.</p> <p>Gelassi: Donchs be:
sortimne.</p> <p>Heráclias: Ahont es qui gosa á contradir? Fou meva
l'orde, senyors.</p> <p>Livani: Del Emperant.</p> <p>Heráclias: Vaig
darla jo, jo no més.</p> <p>Abat: Tancarse aquí es la lluyta voler
finir.</p> <p>Heráclias: No, may.</p> <p>Abat: Deixant qu'estrenyi
las murallas la forsa bisantina, qui es que'l cercle pot rompre?</p>
<p>Heráclias: (als caballers.) Y'ns ho pregunta.</p> <p>Theófil:
Tots.</p> <p>Gelassi: Tots.</p> <p>Abat: Y qui son tots? Y cóm?</p>
<p>Heráclias: Alsantla en pes á aquesta vila, brava, ferma, que per
aixó se l'ha cridat al poble. Y acudirá, estich cert, á aquesta
cambra.</p> <p>Abat: La proba es arriscada. Si ell se pensa que l'han
cridat no més perque sostinga lo trono que's desfá, ni arrossegantlo
vindrá á aquest lloch.</p> <p>Gelassi: (després de mirar per una
arcada de la dreta) La plassa arréu es plena de gent que vol
entrar.</p> <p>Heráclias: (al Abat.) Es ma resposta. Lo poble ja es
aquí.</p> <p>Theófil: (que se n'havía anat, á Heráclias.) Senyor, es
trista la nostra sort.</p> <p>Heráclias: Per qué?</p> <p>Theófil: Es
que ara rebutja l'Emperant veure al poble.</p> <p>Heráclias:
Cóm!…</p> <p>Theófil: Y mana que no entri en lo palau.</p> <p>Abat:
(á Livani.) Triomfém.</p> <p>Heráclias: (á Theófil y altres.) Hi
entra! Y Nicéfor vindrá. (Dubtan los caballers).) Vindrá! Jo al trono
faré seure al August; encar que sía á la forsa. Oh senyors, qu'es per
la patria. Aném al Emperant, y acompanyemlo fins á aqueixa
cadira…</p> <p>Gelassi: (tornant de la dreta) Igual que onas munta'l
poble las gradas.</p> <p>Heráclias: Donchs que arribi als peus del
Soberá. Ja es l'hora. Obertas sigan las portas del Palau. Las
guardias! Aquí amatent! Que'l poble enllá s'aturi. Vigiléu, mos
lleals; y per los rostres los intents descubríu. Si algú trobávau ab
arma que amagués, la vostra endintre li enfonsaréu, y'l cos per la
finestra; que astori als d'aquí dins y als de la plassa. Seguíume
caballers.</p> <p>Abat: Aném, Livani.</p> <p>(Al indicar Heráclias
que obrin las portas, s'ha presentat un escamot de guardias nobles,
que treurán las espasas. Quatre d'aquestos se'n van per las arcadas
de la dreta á obrir las portas. Los altres quedan en escena al peu
del trono. Los caballers y l'Abat han sortit per la esquerra.)</p>
<h3 id="escena-v">Escena V</h3> <p>(Sergi, Alexis, Isaac, Jordi,
Matheu, Pacomi, guardias y poble, entre'l qual hi ha algunas donas.
Al desapareixer los caballers, entra'l poble precipitadament. Los
guardias sols los deixan avansar fins al mitj de la escena.)</p>
<p>Matheu: Entrém.</p> <p>Jordi: Passém devant!</p> <p>Alexis: Corre:
no'ns prengan los primers llochs!</p> <p>Matheu: No empenyis!</p>
<p>Jordi: Passa; vina!</p> <p>Matheu: Jo d'aquí no me'n vaig.</p>
<p>Alexis: Dich que t'apartis!</p> <p>Jordi: Avansém un xich més.</p>
<p>Guardias: Enrera.</p> <p>Alexis: Es orde del Emperant que'ns ha
cridat.</p> <p>(Los soldats no'ls deixan avansar més.)</p> <p>Isaac:
(á un guardia.) Se'm deixa estar aquí? Jo no'm mouré. Oh, la guardia
del August es gent noble! Que's resigni cada hu en lo seu lloch.
Deu'ns coloca com á Ell li plau.</p> <p>(La gent s'esvalota.)</p>
<p>Matheu: Perqu'es devant.</p> <p>Jordi: Empenyen.</p> <p>Matheu:
Quiets! Tothom quiet!</p> <p>Jordi: Es Sergi que ara arriba. Alexis
Es Sergi! Féuli pas companys.</p> <p>Isaac: No's moga ningú!</p>
<p>Alexis: Que passi.</p> <p>Jordi: Avant.</p> <p>Sergi,
(anant devant.) Oh companys, bátrem me sento al pit més fort!</p>
<p>Alexis: Abrássam, Sergi.</p> <p>Matheu: Que visca en Sergi!</p>
<p>(Esvalot de tothom).)</p> <p>Guardias: (al poble.) Enrera!</p>
<p>Isaac: Enrera os cridan.</p> <p>Sergi: Fins s'entelan mos ulls!
Germans, fills d'Albia, parlarém al August, veurém son rostre y ell
ens veurá á nosaltres, que som dignes de que pugin al trono nostras
queixas.</p> <p>Jordi: Y cóm ha estat que'ns cridan á nosaltres, que
no som res?</p> <p>Sergi: Que no som res? Que ho diga qui volta al
Emperant; mes vos, un home fet com los altres homes! Igual l'ánima
tením nosaltres que l'August: la testa aixequemla, companys, arrán
del trono.</p> <p>Pacomi: (en mitj de las collas.) Deixéume veure al
Soberá.</p> <p>Matheu: Qui crida?</p> <p>Alexis: Es Pacomi'l
captayre.</p> <p>Jordi y altres: Fora!</p> <p>Sergi: Qu'entri. Tots
som iguals aquí.</p> <p>Isaac: Guardia, esvalotan: son mala gent.</p>
<p>(Lo guardia no li fa cas.)</p> <p>Sergi: Pacomi, avant.</p>
<p>Pacomi: (passant devant.) M'aparta tothom.</p> <p>Sergi: Tothom us
vol. Sobre la terra del August y de vos igual es l'ombra; y als dos
us mira'l sol d'igual altura.</p> <p>Pacomi: No veig al Emperant. Una
cadira allá dalt! Per qui es?</p> <p>Sergi: (sarcástich.) El que s'hi
posa reb son poder qu'es sobrehumá; y sabiesa y grandor y virtut tot
se li escampa pel cos: y mana.</p> <p>Pacomi: Es dir, que en la
cadira si jo hi posés…</p> <p>Matheu y altres: (fentli acatament) Oh,
l'Emperant!</p> <p>Pacomi: (admirant la cadira.) Miréula!</p>
<p>Isaac: (á Sergi) Si l'Emperant sentís eixas paraulas. Ay de
vos!</p> <p>Sergi: (girantlo.) Veyám, gírat. Cosa bella! Un
juheu!</p> <p>Isaac: No, que ho era.</p> <p>Alexis: Pitjor. Fuigme!
Un renegat! Segur que t'agenollas devant Nicéfor.</p> <p>Isaac: Sí,
qu'es nostre pare.</p> <p>Jordi: No ho es.</p> <p>Alexis: Es un tirá.
Per quatre engrunas deus defensar sos crims.</p> <p>Isaac: (ab por.)
Guardias, m'empenyen.</p> <p>(No li fan cas.)</p> <p>Sergi: Qu'ell es
lo pare? Ho será'l teu!</p> <p>Isaac: Sí.</p> <p>(Se'n riuhen.)</p>
<p>Jordi: Gloria á ta mare, mal bort.</p> <p>Sergi: Tinch unas campas
hont d'una canya un… emperant s'engronxa; donchs los aucells s'hi
embrutan, y li arrencan filagarsas pel niu; baixan y pujan las
formigas per ell; n'ha fet l'aranya l'encetall de sa troca, y'ls
vents lo xiulan al emperant que's vincla y's redressa!… L'altre jorn
devant d'ell tot un galápat s'hi estava agenollat morros en
terra.</p> <p>(Senyalant al juheu. Riuhen.)</p> <p>Alexis: Si aquest
es un espía…</p> <p>Sergi: En fa la cara.</p> <p>Jordi: Enllá'l
juheu!</p> <p>Matheu: Trayémlo!</p> <p>Isaac: Guardias!</p>
<p>Alexis: Fora!</p> <p>Matheu: Pégali, va!</p> <p>Alexis: Fora'l
juheu!</p> <p>Guardias: Enrera!</p> <p>Sergi: Calma tothom! Germans,
qu'es per la patria.</p> <p>(La gent se va calmant. Isaac ha
desaparegut.)</p> <p>Pacomi: Jo may he pogut veure aixó que'n diuhen
un Emperant.</p> <p>Matheu: Y donchs cóm te'l figuras?</p> <p>Pacomi:
Oh! La gent conta… Hi ha qui diu que sembla un ángel per lo hermós.
Altres, que sota del vestit d'or tot ell es fet de pedra. Altres,
qu'es com un pop y per tot xucla.</p> <p>Sergi: Per qué riheu
companys?!</p> <p>Jordi: (burlántsen.) Y que si parla tremolan las
parets.</p> <p>Pacomi: (á Matheu.) Sí?</p> <p>Matheu: Si.</p>
<p>Jordi: Y si á riure se posa l'Emperant, trona y llampega.</p>
<p>Pacomi: Riu també l'Emperant?</p> <p>Sergi: Si sent que
ploran.</p> <p>Pacomi: Y'ls Emperants?… Qui ho sap?</p> <p>Jordi: El
qué?</p> <p>Pacomi: D'ahont surten.</p> <p>Matheu: Se planta una
llevor, grilla…</p> <p>(Tots riuhen.)</p> <p>Pacomi: M'enganyas.</p>
<p>Matheu: (rihent.) No.</p> <p>Pacomi: (á Sergi.) Cóm ve al mon?</p>
<p>Sergi: Com tú, ab igual miseria: tal com las bestias ell y tots
los homes; brut l'Emperant y mans y peus enlayre.</p> <p>Matheu:
Donchs jo no ho crech: que ve d'enllá dels núvols.</p> <p>Pacomi: A
cavall?</p> <p>Matheu: Sí, en un ase de cinch potas.</p> <p>
(Riu tothom.)</p> <p>Sergi: (enfadat.) En nom del cel, fills
d'Albia! (No l'escoltan.) Calléu. (Van callant.) L'ira me crema las
entranyas. Cóm! Vosaltres germans volguts, los fills de l'Anatolia
que perilla de caure entre las urpas dels bisantins, nostres tirans
de sempre, per las culpas d'aquestos que s'alsaren botxins del poble
y li han xuclat la vida!… Vosaltres com de festa, aquí, ab la joya
brollant del pit!…</p> <p>(Dirigintse als de darrera perque ha sentit
com una rialla apagada fora de la escena.) Sou miserables, xurma
d'histrions, borts de patria, ó dins del ventre de vostra mare'ls
bisantins van durvos!?</p> <p>Alexis: Sergi, ben dit: jo soch dels
teus ab l'ánima.</p> <p>(Abrassantlo plorant.)</p> <p>Matheu: Y
tots.</p> <p>Sergi: Tots no: si fossim tots, la terra qui'ns la
pendría? Es nostra y fora nostra.</p> <p>Alexis: Y ho será, que't
seguím, Sergi, tu manas.</p> <p>Sergi: Donchs á Nicéfor reptaré, y
del trono lo faré caure ab estas mans que'l ferro esclafan en la
enclusa.</p> <p>Alexis: (á alguns del poble.) Va; y que'l poble
desarmi als caballers. A tots. Que ho sápiga tothom, tothom.</p> <p>
(S'ho van dihent, baix, los uns als altres.)</p> <p>Matheu: (als del
poble.) Coratje.</p> <p>Jordi: (á altres.) Feu que's diga.</p> <p>
(Remor de la gent que ho va comentant favorable. Isaac ha tornat á la
escena.)</p> <p>Isaac: Diguéumho á mí. Qué passa?</p> <p>Sergi: No, á
aquest home qu'es un traydor y l'Emperant lo paga.</p> <p>Isaac:
Guardias: aquí! Amparéume!</p> <p>Matheu: Es juheu!</p> <p>Jordi:
Fora!</p> <p>(En mitj del gran esvalot se senten tochs de clarins
dintre'l palau.)</p> <p>Guardias: (ab solempnitat.) Pas, pas al
Emperant!</p> <p>Alexis: (al poble). Callém tots. Calma.</p>
<p>Sergi: Oh terra dels passats y'ls fills, es teva la meva
ánima!</p> <p>Alexis: (molt conmogut.) Oh, Sergi!</p> <p>Sergi:
(á Alexis.) Ha arribat l'hora.</p> <h3 id="escena-vi">Escena VI</h3>
<p>(Nicéfor, Heráclias, Gelassi, Demetri, Nikelas, abat de Sant
Thimur, Livani, Sergi, Alexis, Isaac, Pacomi, Jordi, Matheu,
caballers, sacerdots, soldats, poble, homes y donas. Al sentirse'l
toch dels clarins y després de sortir alguns soldats y caballers,
compareix Nicéfor jove, feble, esgroguehit, sostingut per Nikelas,
qu'es de color de bronzo, y puja al trono. Alguns caballers se posan
als seus costats y'ls altres á la banda esquerra de la escena. L'Abat
en lloch no gayre visible, també de la esquerra. Al costat de
Nicéfor, en un grahó més baix, Heráclias. Lo poble á la banda dreta
de la escena, no veyentse gayre la figura de Pacomi. Los tochs de
clarins tornarán á sentirse sens interrumpció fins després que
Nicéfor s'hagi assentat en lo trono. Mentres puja'ls grahons parlará
á mitja veu á Nikelas. Menos Nicéfor, tothom estará dret sempre.)</p>
<p>Nicéfor: Sostenme fort! Més fort! Nikelas!… Ara! Malehit siga jo!
Si tingués forsas!…</p> <p>(Després de callar los clarins parlará
Heráclias.)</p> <p>Heráclias: Oh fills d'Albia, l'August qu'es del
Imperi per vot del cel lo soberá, os ajunta y consell vos demana. Els
camps s'enllotan ab tanta sanch; guanyárem cent batallas mes s'ha
girat la sort, perque'ns dormirem sobre'ls llorers; y com Bisanci
aboca cada dia més gent sobre nosaltres, si no fem un va-y-tot,
plebéus y xurma, vells y nins y malalts, monjos y fembras, si fins
las pedras no s'aixecan solas, si l'assetje no's trenca, si al camp
lliure l'Emperant no sortís per vostra culpa, si deixessim, cobarts,
qu'ell aquí dintre vensut caygués, esclava l'Anatolia fora altre cop,
y'ls morts fins s'alsarían pera escupirnos, com mals fills, al
rostre.</p> <p>Abat: Jo crech, senyor, la veritat cal dirla, que
pera'l triomf ja es tart…</p> <p>Heráclias: (ofegantli las darreras
paraulas.) No vos; que parli lo poble, que l'August en ell
espera.</p> <p>Abat: Jo crech…</p> <p>Heráclias: (imperatíu.) El
poble! El poble! (L'Abat se fa enrera.)</p> <p>Isaac: Germans, gloria
al Emperant Nicéfor!</p> <p>Alexis: (girántse al poble.) No, á la
rassa.</p> <p>(Remor del poble impacient.)</p> <p>Isaac: Gloria al
August!</p> <p>Alexis y poble: No, no!</p> <p>(Remor del poble.)</p>
<p>Sergi: (á Isaac que va á enrahonar.) Calla, mal home!</p> <p>
(Lo poble va disputant entre ell sostenintse lleuger remor.)</p>
<p>Nicéfor: (ab veu cansada.) Heráclias?!…</p> <p>Heráclias:
Monsenyor?…</p> <p>Nicéfor: (ab aburriment.) Qué fan? Qué dihuen?</p>
<p>Heráclias: (irónich.) Esperéuvos, Senyor. Lo rahím cola dintre'l
cup, després bull. Rahíms? Miréulos: cada pit en te un: ja al cup
regalan!… Ahont vi més pur que'l de la sanch del poble!</p>
<p>Sergi: (als seus.) Entenéuho: es avans tota la patria que no un
home tot sol. Passan los homes, la terra may: es inmortal la terra, y
al seu damunt l'ánima nostra hi sura.</p> <p>Isaac: (en un grupo.)
Germans, humilitat.</p> <p>Alexis: (en altre grupo.) Cap dret y
fora.</p> <p>(Lo poble segueix discutint entre ell á mitja veu.)</p>
<p>Nicéfor: Y'l juheu que m'heu dit.</p> <p>Heráclias: Quan l'hora
sía parlará á nostre pler. Ja'l veig: travalla.</p> <p>Nicéfor:
(ab aburriment.) Heráclias, poble vil… (Senyalantlo.) Y es brut:
afoga lo baf que llensa… de suhor!…</p> <p>Heráclias: L'Imperi hi ha
en aquest baf: es l'home; ell es la vida. Si es un mon, tot un mon:
lo mon qu'engendra! Si fins s'hi sent á Deu.</p> <p>Nicéfor: Mes no
responen! Aqueix Deu me te por. Si espetegava lo fuhet de mon poltro
en sas esquenas gradas avall lo vostre Deu quin corre!</p>
<p>Heráclias: Senyor, pel d'allá dalt, si us veuhen riure!…</p>
<p>Nicéfor: Me cansa, y no puch més. Per vos los deixo!</p> <p>(Va á
alsarse. Heráclias lo conté.)</p> <p>Heráclias: Sou perdut si'ls
deixéu, aquí y á fora.</p> <p>Nicéfor: Oh, si, salvéume, Heráclias!
Jo'ls estimo: que'm voltin tots: dels bisantins que'm salvin! Que
sigan meus per forsa.</p> <p>Heráclias: (perque la remor ha anat
creixent.) Poble!… Espera. L'Emperant: sent qui es fins vos escolta.
(Remor.) En nom de tots que parli un. La terra prou que ho sabéu que
está en perill: que's diga lo vostre parlament.</p> <p>Isaac: Jo,
senyor.</p> <p>Sergi: (á Isaac.) Parla per tú no més. Jo per
tothom.</p> <p>Alexis y altres: (contra Isaac.) No, en Sergi!</p>
<p>Isaac: Jo per mos anys tinch dret: ma testa es blanca.</p>
<p>Alexis: Ell no!</p> <p>(Altres volen que parli en Sergi.)</p>
<p>Heráclias: (volentse imposar als esvalotadors.) Ma gent!</p>
<p>Sergi: (avansant, volent apartar á Isaac.) Jo! Fora!</p>
<p>Isaac: (perque'l defensin.) A mí!</p> <p>Heráclias:(als guardias.)
Aqueix home! Aqueix home!</p> <p>(Perque'l deixin sol al mitj.)</p>
<p>Sergi: (girantse al poble.) Y després jo li contesto.</p>
<p>Poble: Si! Acabat tú.</p> <p>Sergi: (á Alexis.) Y l'arrencarém del
trono.</p> <p>Isaac: (agenollantse.) August! Excels! Lo raig de llum
més pura! La flor del Paradís! Si parlo feble es, ay, de goig, perque
escoltéu; de ira perque hi ha'ls enemichs á nostres portas. Mes Albia
es gran y sent orgull feréstech. Llevat d'aquesta vila, es cert,
vensuda la terra ja ha caygut; mes tots nosaltres pendrém las armas,
tots!…</p> <p>(Remor del poble.)</p> <p>Sergi: Per l'Anatolia!</p>
<p>Heráclias: (vol ofegar ab sa veu la remor de descontent del
poble.) Tots, tots, fins los malalts y'ls que agonitzin; y als
bisantins esclafarém la testa en nom del Emperant!</p> <p>Sergi: De
l'Anatolia!</p> <p>(Se sent la remor del poble que'n protesta ab en
Sergi. Nicéfor no's pot contenir y diu á Heráclias ab veu alta.)</p>
<p>Nicéfor: Que calli aquest traydor!</p> <p>Heráclias:
(contenintlo.) Nicéfor!</p> <p>Isaac: Guerra! Generosa la sanch que
corri! El poble d'aquesta Albia, oh l'August, vostre's declara y avuy
s'aixecará pera servirvos.</p> <p>Sergi: No á n'ell; á
l'Anatolia!</p> <p>Nicéfor: (trencant tot mirament. Furiós.) A l'orde
meva! Qui s'atreveix?! Mesquí! Cobart! Qui gosa á alsar la veu
traydor?! Jo soch l'Imperi; la terra en pes l'encercla ma corona.
(Remors de protesta.) Es meva nostra sanch: qui'm la disputa?</p>
<p>Sergi: (avansant.) La terra, qu'es sa mare. Es de la terra, vostra
no: ella la dona y á ella torna.</p> <p>Nicéfor: (rabiós dret.) Oh
mos soldats!</p> <p>Heráclias: (per Sergi, als soldats.) A eix
home!</p> <p>Nicéfor: (als soldats que l'agafan.) Engrillonéulo.</p>
<p>Sergi: Germans!</p> <p>Nicéfor: Y á qui'l defensi! Que no
parli!</p> <p>Alexis: (fentse agafar.) Jo ab ell!</p> <p>Sergi:
(mentre se'ls emportan.) Oh mos germans!</p> <p>Nicéfor: Que'ls
martiritzin! (La gent del poble s'anirá aplacant poch á poch,
espantada per lo que ara dirá Nicéfor.) Jo soch vostre Emperant! Y
aquí mas ordes son las de Deu! Al puny tinch vostra vida: sols moga'l
bras rodolaréu per terra y per dragarvos s'obrirán las fossas!
(Instant de silenci. Tothom baixa'l cap aterrat.) De genolls devant
meu. (Van agenollantse poch á poch.) Tothom! Y testas y ulls á baix!
Tots! (A Heráclias.) Miréuse'ls miserables.</p> <p>(Satisfet de
véurels tots á terra, sarcástich.)</p> <h3 id="escena-vii">Escena
VII</h3> <p>(Tots los anteriors (menos Sergi y Alexis) y Andrónica.
Al anarse agenollant lo poble queda destacantse en mitj de la gentada
la figura d'Andrónica, dreta, brassos enlayre.)</p> <p>Andrónica: Y
vos ho consentíu, oh Deu altíssim!</p> <p>Nicéfor: (á Heráclias.) Qui
ha parlat? Una dona! Y no es en terra!</p> <p>Andrónica:(als guardias
que la volen fer agenollar.) Jamay al devant d'ell.</p>
<p>Heráclias: (al Emperant.) Será una boja.</p> <p>Isaac: Que visca
l'Emperant!</p> <p>Heráclias: (imperatíu.) Poble: que visca! Que
visca l'Emperant!</p> <p>Poble: (responent ab veus apagadas.) Que
visca!</p> <p>Nicéfor: (apartant los ulls del poble ab fástich.)
Alséuvos!</p> <p>Isaac: Oh l'August, l'Eternal, vos dona gracias per
tots un vell!…</p> <p>Andrónica: (avansant.) Ah, no per mí. Jo aixeco
las mans al cel. Que cayga sa ira tota sobre Nicéfor!</p>
<p>Nicéfor: (á Heráclias.) Es la boja encara. (Als guardias.)
Trayéula! Lluny!</p> <p>Andrónica: Tirá del nostre poble! caurás
vensut. T'han de punxar la vista; lo cap t'arrencarán, y d'esquellota
lo lligarán á un ca rabiós!…</p> <p>Nicéfor: Que calli!</p> <p>
(Los guardias voltan á Andrónica.)</p> <p>Andrónica: Y rebotent,
llengotejant ta boca escarnirá'ls udols del ca, y pels sigles passar
y repassar en nits de boyras entre'ls llamps t'has de veure!</p>
<p>Nicéfor: (regirantse en la cadira esglayat.) No! Ofeguéuli la veu
al coll!</p> <p>(Los guardias se la van enduyent.)</p> <p>Andrónica:
Nicéfor, no es deliri! Jo sola't puch salvar: es temps encara!
Deixéume!</p> <p>(Desprenentse á la forsa dels guardias.)</p>
<p>Heráclias: (perque no la deixin.) No, depressa.</p> <p>Andrónica:
(corrent al trono.) Escolta! Escóltam! (Resistintse als que se la
volen endur. L'Emperant está com encisat.) Jo estimo al Emperant! Lo
cel m'envía.</p> <p>Nicéfor: (com despertant. Enérgich.) Jo ho vuy
que parli!</p> <p>Andrónica: (damanant aussili.) Oh Nicéfor!</p> <p>
(Perque se la enduhen.)</p> <p>Heráclias y altres: (perque se la
enduguin.) Fora!</p> <p>Nicéfor: (dret, imperatíu.) No! Aqueixa dona!
Els meus soldats! Portéula! No es boja, no, que ve de l'altra vida! Y
jo li vuy parlar.</p> <p>(Ab terror.)</p> <p>Heráclias: (á Nicéfor.)
Calméuvos!…</p> <p>Nicéfor: (per son pit.) Bátrem com martell, m'he
sentit: y vuy saberho perque'l cor m'ha saltat. Qu'es eixa forsa que
en ella hi ha! Oh escolta, tu: que parlis!… ó sino aquí mateix!…</p>
<p>(Furiós ha baixat del trono.)</p> <p>Andrónica: (alsant lo cap.)
Qué? Fer que's vessi la meva sanch, senyor? Miréu: tremolo de por que
tinch; y no'm fa res. Va! Ara! Déume la mort! Quan he vingut sabía
que te grapas el tigre:</p> <p>Nicéfor: (als caballers que van á
ferirla.) Qui la toca?!</p> <p>Andrónica: (á Nicéfor.) Pobre!
Infelís! Tota esta gent que'ns mira, los de baix y'ls de dalt, quants
te rodejan senten odi per tú. Jo no: jo t'aymo! Jo may t'havía vist;
y't coneixía. Tú vius mancante l'ánima, y la meva jo te la duch, que
per mos ulls te guayta. Jo sola't puch salvar!</p> <p>Heráclias: Ja
prou!</p> <p>Nicéfor: No: gosan veyentla'ls ulls! Miréu'ls seus:
espurnan mateix que'ls astres, que hi ha'l cel á dintre.</p> <p>
(Los caballers disputan entre ells.)</p> <p>Heráclias: Senyor,
ella'ns ha ofés, y jo sa vida vos reclamo per tots!</p>
<p>Andrónica: (corrent á Nicéfor.) Senyor, ampáram! Sálvam d'aquesta
gent!</p> <p>Caballers: Sa vida!</p> <p>Nicéfor: (acabant de baixar á
Andrónica.) Vina.</p> <p>Poble: (avansant.) Nosaltres la volém!</p>
<p>Nicéfor: Jo sol! Va! Fora! Que s'aparti tothom! Lo poble enrera!
Enrera'ls caballers! Aquesta dona es sagrada per tots. (A ella sola.)
Ja ho veus: te salvo.</p> <p>Andrónica: Sí, vos. (Als caballers.) Los
cors rohíns! Es que sedeja sa gola: volen sanch, y es gent poruga!
Fora d'Albia cerquéula.</p> <p>(Remor del poble.)</p> <p>Poble: Es
cert.</p> <p>Heráclias: Oh ira!</p> <p>Caballers: Mori!</p> <p>
(Ella té por.)</p> <p>Nicéfor: No't deixo. (Als caballers.) A ella:
si us afronta responéuli ab rahons. (Los nobles protestan.) Ab
fets.</p> <p>(Los guardias contenen al poble.)</p> <p>Heráclias:
(avansant cap á n'ella.) La llengua t'haig d'arrancar!</p>
<p>Andrónica: Senyor! Tota la culpa la te aqueix home que fa por.</p>
<p>Poble: Sí, tota.</p> <p>Andrónica: Es la mort del Imperi.
(Riu Heráclias.) Si en sa cara du la mort. Si es la mort.</p> <p>
(Heráclias: va cap á n'ella ab la má al pom de la espasa. Nicéfor
l'atura posantli una má al mitj del pit.)</p> <p>Nicéfor: Ni un pas,
ó llenso al poble contra vos.</p> <p>Andrónica: Senyor, veyéulo: raja
la pesta de son cos: la lepra du en las mans y en l'alé; sos ulls
matzinan; seca las fonts d'hont passa; dels sepulcres la podridor
buyda en lo mon. En somnis, en forma de serpent l'he vist: cerclava
vostre coll, vostre cos: lo pit teníau badat, y al lloch del cor lo
cap del monstre.</p> <p>Heráclias: Oh caballers, ab mí!</p> <p>
(Avansan los caballers ab las armas al puny.)</p> <p>Nicéfor: Poble,
ab mí! Poble! (Los caballers s'aturan al avansar lo poble: molts
d'aquestos treuhen armas. Al poble.) Aturéuvos. (Nicéfor s'ha quedat
mirant fit á fit als caballers. Després mira á Andrónica.) Y ara
tothom que surti. (Remor general.) Tothom! Tothom! Los caballers! El
poble!</p> <p>Heráclias: Fins jo, senyor? Y á mí m'ho diu
Nicéfor?</p> <p>Nicéfor: (alt.) L'Emperant es qui ho diu y á vos us
toca lo primer obehir. (Pausa.) Que ho vuy!</p> <p>Heráclias:
(als cavallers.) Seguíume.</p> <p>Nicéfor: Y vosaltres també, poble.
Mos guardias! (Cridant com boig.) Jo vuy la soletat! Tanquéu las
portas!</p> <p>(Tothom va sortint per hont ha entrat.)</p> <p>Abat:
(á Heráclias, tot sortint.) També aixó es obra vostra?</p>
<p>Heráclias: (sortint rabiós.) No, del diable!</p> <p>Jordi:
(mentres van sortint.) Eixa dona qui es?</p> <p>Matheu: Qui es?</p>
<p>Jordi: (burlántsen.) Si sembla la hermosa d'un bordell.</p>
<p>Pacomi: (indignat.) Fals. Es la dona la més santa y més pura de la
terra.</p> <h3 id="escena-viii">Escena VIII</h3> <p>(Andrónica y
Nicéfor)</p> <p>Nicéfor: (satisfet.) (Ah. Tots lluny.) (A ella.)
Mira, ja no hi son. Nosaltres y ningú més.</p> <p>Andrónica: Y
Deu!</p> <p>(Se queda mirant. Pausa.)</p> <p>Nicéfor: (ab veu baixa.)
Y Deu! (Intim.) Va, cóntam: qui ets? D'ahont has vingut?</p>
<p>Andrónica: (cayent de genolls, plorant.) Oh, Jo us ho prego,
Senyor, Senyor! Pietat per vos, que us duhen á morir els que us
voltan.</p> <p>Nicéfor: Parla. Parla.</p> <p>Andrónica: Jo crech en
vos, sentíu? Que á dalt del trono us vuy triomfant, bell, pur, vostra
la terra d'un cap al altre, y'l cel no més per sobre! Matéume á mí… y
pietat per vos.</p> <p>Nicéfor: Voldría tenirte aixís, sempre á mos
peus; esclava; fentte patir per veure en ta hermosura regalimant el
plor. Ara! Com ara!</p> <p>(Dit ab rabia y amor impetuós.)</p>
<p>Andrónica: Oh, no'm parléu aixís! Ay de mí trista que vos no
m'entenéu.</p> <p>Nicéfor: Mes sí! Si escolto tot jo. Si es tot mon
ser que beu ta vida, (Ella's va alsant ab por.) que't resplendeix
entorn y aspiro en l'ayre. Qu'ets feta de cel blau, d'argent
d'estrella, de raigs de sol, d'escuma de las onas, ab sospirs de las
flors y ab besos d'ángel!</p> <p>Andrónica: (plorant.) Ay Senyor, si
fos cert qu'heu mort per dintre, que l'ánima heu perdut!</p> <p>
(Apartantse ab por.)</p> <p>Nicéfor: (acostantshi impetuós.) No, no!
Si goso ab la teva dolor. T'angoixa encara te fa més grata á mos
desitjos: vina á mos brassos que't senten! (Rabiós.) Que m'arboro per
gosar tas besadas! Ah, no fugis, que'm fonch d'amor! Que't vull!</p>
<p>Andrónica: (fugint esglayada.) Senyor!</p> <p>Nicéfor: Que t'aymo,
y'm fas morir de rabia!</p> <p>Andrónica: Senyor!</p> <p>Nicéfor:
(perseguintla rabiós.) Crema ma carn del goig que vol!</p>
<p>Andrónica: (rabiosa ara.) Deixéume!</p> <p>Nicéfor: Ets vida per
mí!</p> <p>Andrónica: No, may!</p> <p>Nicéfor: (rihent rabiós.) Ja
ets meva!</p> <p>(Cahuen per terra.)</p> <p>Andrónica: Déixam!
Monstre!</p> <p>Nicéfor: (rihent feréstech.) Ets dona y jo't tinch
fam!</p> <p>Andrónica: (lluytant per terra.) Fera!</p> <p>Nicéfor:
(volguentla besar.) En ta boca!…</p> <p>Andrónica: (apartant la
cara.) No, no!</p> <p>Nicéfor: (besantla. Després rix.) Ja t'he
besat!</p> <p>Andrónica: Cobart! Ah! Lladre, Ara vas á morir!</p> <p>
(Lluytant á terra, ella s'ha després y li posa las mans al coll.)</p>
<p>Nicéfor: (ab veu ofegada.) Ma gent!</p> <p>Andrónica: T'escanyo!
Escup lo bes, traydor, escuplo!</p> <p>Nicéfor: (cridant ab veu
apagada.) Aussili!</p> <p>Andrónica: Móret, móret!</p> <p>Nicéfor:
M'ofego!</p> <p>Andrónica: (procurant alsarse.) Lladre! Déixam!
(Conseguintho.) Gracias Deu meu!</p> <p>(Desprenentse d'ell.
Alsantse.)</p> <p>Nicéfor: (revolcantse per terra.) Ah que m'ofego!
Ayre!</p> <p>Andrónica: Ahont soch?</p> <p>Nicéfor: (sempre á terra.)
Cert: tens mal cor!</p> <p>Andrónica: (ab lo puny clos,
amenassantlo.) Oh miserable! canya podrida qu'ets! Runa d'imperi;
runa d'home y de bestia! Ni com bestia m'has pogut vence'á mí, á mí,
una dona! Me fas horror! Malvat! Te creya un astre y ets un cuch
revolcante en ayguas mortas, que jo he esclafat sota mos peus! Quin
fástich! Y he cregut qu'era Deu, qui'm deya: “Veshi; truca á son pit
ben fort, qu'es temps encara, despérta á n'ell y á ton país, y
aixécals!” Y jo, boja que soch, quan las campanas han cridat á
consell, sola y ardida he fugit de mon claustre! Ha estat desvari! Al
monastir, y prou. Y á pregar sempre pels morts.</p> <p>(Anántsen cap
á la dreta.)</p> <p>Nicéfor: (correnthi.) No, anárten no! Espera,
no'm deixis; que jo vuy que m'escoltis. (Per son cap.) Que aquí
dintre m'abrusa afany de llágrimas!… y sento febre de dirte, jo no ho
sé qué, mira: no't tinch odi, no, no; respecte. Em parlas com ningú
m'ha parlat, qu'ets altra vida! Mes no apartis los ulls! Míram!
Escóltam! (Rabiós.) Oh, no m'escolta! Infern, jo't crido: ajúdam!</p>
<p>Andrónica: (anant resolta cap ahont ha sortit lo poble.) Eh,
prou!</p> <p>Nicéfor: (corrent á impedirho.) Per Deu t'ho prego:
perque salvis l'ánima meva, que, si ho vols, tú sola la pots salvar;
que Deu t'ho ha dit que vingas. (Ella torna enrera rápidament.) Oh,
mira: fa un instant que aquí'm mancava l'ayre per respirar: si ara
respiro es sols de tas paraulas que revolan al meu entorn, com á
sospirs d'aucellas. Jo no sé pas qui ets; mes t'han sentida, no sé
cóm, ni per qué, al plegat, ben fosas, la carn que tinch y l'ánima
qu'es meva; y, mira, ja está fet lo teu prodigi, de diable ó de
Jesús, no ho sé; sols trobo qu'era'l pit terra aixuta y's fon en
llágrimas; que tú, ab las tevas mans, quan las unías al entorn del
meu coll, en ell reblavas l'anella del esclau. Qui sap, oh dona, si
es de boig lo que't dich; potser nosaltres ho som tots dos: si ho
som, que may revinga la rahó á nostre cap! Qué vols: demana! Vols que
t'alsi en un trono arrán dels núvols? Vols qu'entorn de ton cap com
papallona volteji etern lo sol? Vols que la terra sigui'l ca de tos
peus? Vols veure corre la sanch á rius, que's fassi un mar, que pugi
serras amunt fins que'ls estels s'hi amarin y's topin embriagats
desfentse á trossos?</p> <p>Andrónica: Senyor, Senyor, ohíume! Jo us
demano una cosa tantsols…</p> <p>Nicéfor: Y qu'es?</p> <p>Andrónica:
Voldría tantsols que fóssiu bo.</p> <p>Nicéfor: Donchs jo t'ho juro
que ho seré. Y á la forsa vuy que's torni bo tot mon poble: baldament
per serho s'assahoni la terra ab sanch y llágrimas!</p> <p>Andrónica:
Oh, no: calléu, que'm fan morir d'angunia vostras paraulas! Quina
por!</p> <p>Nicéfor: Por? Digas: donchs ser bo… qu'es?</p>
<p>Andrónica: Ser bo?! Estroncar per sempre lo plor dels altres per
plorar de joya.</p> <p>Nicéfor: Sí, sí: plorar de joya… (Rumiant qué
vol dir.) Oh, sí't tenía en lo trono asseguda, y jo posava en ta
falda mon cap, devant del poble congregat á tos peus! Si tú
ploressis, tas llágrimas de goig aquí'm caurían (Per la cara d'ell.)
á las mevas trobant; y ellas depressa, quin corre cara avall, d'amor
unintse y al sol brillant sobre dels caps del poble!</p>
<p>Andrónica: Senyor! Gracias, senyor!</p> <p>Nicéfor: Ja no
m'odías?</p> <p>Andrónica: Oh, no! No.</p> <p>Nicéfor: Lo teu nom?…
Ton nom?</p> <p>Andrónica: Andrónica! Mes despertém, senyor; ja prou.
Esperan los caballers y'l poble, y fora vila hi ha'ls estols
bisantins.</p> <p>Nicéfor: Y jo aquest trono t'ofería, que cau!</p>
<p>Andrónica: No, qu'es enlayre y será fort si es que ho voléu.</p>
<p>Nicéfor: Goberna: qué vols que fassi l'Emperant? (Ella va á
parlar.) No ho digas: cridaré al poble y á tothom, y, parla, parla tú
y t'obeheixo, qu'ets antorxa qu'encén fogueras dintre'l pit!</p>
<p>Andrónica: Veyéume: qué soch jo per parlar?…</p> <p>Nicéfor: Tot:
la meva ánima que ab mí no vingué al mon quan jo vaig neixer y ara
troba'l seu cos qu'ella'l cercava, (Per son pit.) tu, qu'ets sols
esperit, com jo materia.</p> <p>Andrónica: Oh, acabém!</p>
<p>Nicéfor: (ab entussiasme.) Acabém?! Comensém ara! Jo vuy lo que tú
vols. Tú vols que's torni la terra un cel? Dónam la má:'t segueixo!
No tinch ulls per mirar: tu'ls tens, y miras y ploras per tú y jo.
Si'l cor me manca ab lo teu en tením pels dos!</p> <p>Andrónica: Me
crida lo monastir, hi dech tornar!</p> <p>Nicéfor: No ara! Si'm
deixas ara, tot fineix, que torno á caure en negra nit.</p>
<p>Andrónica: Cridéu que vinga tothom aquí.</p> <p>Nicéfor:(corrent á
la porta dels caballers.) Tothom aquí! Mos guardias que torni aquí
mon alt consell, mos nobles.</p> <h3 id="escena-ix">Escena IX</h3>
<p>(Andrónica, Nicéfor y tots los caballers d'avans. Andrónica y
Nicéfor están al mitj de la escena y aquest parlará mentres van
entrant.)</p> <p>Nicéfor: Caballers: amatents aquí. Jo mano que's
fassi dia clar. Lluny las tenebras! Mos caballers: veníu! Tothom de
joya al meu voltant!</p> <p>Heráclias: Senyor, no us sé
compendre.</p> <p>(Riu Nicéfor.)</p> <p>Gelassi: (als caballers)
L'Emperant sembla un altre.</p> <p>Nicéfor: Te, no saben veure la
llum, Andrónica!</p> <p>Heráclias: Aquí dintre encara aqueixa
dona!</p> <p>Nicéfor: Aqueixa dona salva l'Imperi avuy, que á mí'm
desperta, que dormía tot jo per culpa vostra!</p> <p>Heráclias:
(ab familiaritat.) Nicéfor!…</p> <p>Nicéfor:
(imposantse.) L'Emperant! (A Andrónica.) Oh tú, segueixme.</p>
<p>Heráclias: Senyor… Mes ahont anéu?</p> <p>Nicéfor: A dar al poble
lleys d'amor, lleys de vida; y com vosaltres no me'n heu ensenyat,
m'hi duch al mestre.</p> <p>Gelassi: Aixó es escarni al trono!</p>
<p>Heráclias: (á Nicéfor.) Aixó es desvari de vostre cap.</p> <p>
(Nicéfor: va á pujar las gradas del trono duyent per la má á
Andrónica, que s'atura als peus dels grahons.)</p> <p>Nicéfor: Si
puja al trono ab ella la joventut, la vida, l'hermosura, la bondat,
l'entussiasme, Deu,'l poble y mon cor que's desperta y diu: Andrónica
si'm vols salvar, segueixme!</p> <p>(Ell la va conduhint per la
má.)</p> <p>Heráclias: (volguentho impedir.) Oh no!…</p> <p>Demetri:
(als caballers.) Es profana la magestat!</p> <p>Nicéfor:(tot pujant.)
Que suau camí!</p> <p>Heráclias: (pujant un grahó.) Aturéuvos!</p>
<p>Nicéfor: (girantse.) Las portas, oh mos guardias! Pas al
poble.</p> <p>Heráclias: Qué feu, senyor?</p> <p>Nicéfor: Baixéu lo
front, Heráclias.</p> <p>(Andrónica s'asséu al trono ab lo cap baix.
Nicéfor se queda dret al costat.)</p> <h3 id="escena-x">Escena X</h3>
<p>(Los anteriors y tots los del poble menos Sergi y Alexis. La
escena s'ompla rápidament.)</p> <p>Nicéfor: Caballers, sou ma
guardia. Guardia d'ella sols lo poble. Penséuhi. El trono es ara un
altar, una gloria, y estén per sobre l'ángel d'esta nació sas amplas
alas.</p> <p>(Los caballers quedan aterrats, silenciosos.)</p>
<p>Jordi: (á mitja veu.) Aquella á dalt… Al trono!</p> <p>Matheu:
(id.) Du'l ropatje de las novicias de Sant Grau…</p> <p>Poble:
(id.) La boja.</p> <p>Poble: (id.) No ho es.</p> <p>Pacomi: (id.) Jo
la conech: es santa. Sempre fa caritat als pobres. Si es
Andrónica!</p> <p>(Tot lo anterior s'haurá dit mentres van
entrant.)</p> <p>Nicéfor: Escoltéume, fills d'Albia: jo us demano per
mos erros perdó.</p> <p>(Remor general.)</p> <p>Heráclias:
(als caballers.) Es de boig.</p> <p>Poble: Miracle!</p> <p>Nicéfor:
(insistint.) Mos erros que'm perdoni…! (Remor dels caballers.
Imposantse.) Y cent vegadas ho demano al meu poble!</p> <p>Matheu y
poble: Visca Andrónica!</p> <p>Nicéfor: Que escolti feta un cor tota
la terra. Si, Andrónica; qu'ets tú encencer puríssim ab rehinas del
cel, y jo una brasa… Las rehinas arréu que's fássin núvol.</p> <p>
(Parlará Andrónica ab veu humil, mirant de cop á Nicéfor. Després
fixa la mirada en lo cel.)</p> <p>Andrónica: En nom de Deu, de bat á
bat que s'obrin las presons als fills d'Albia. Pera sempre los
torments que fineixin, y que sían richs y pobres germans! En mitj la
plassa lo foch que abrusi'ls instruments sangnosos dels martiris
crudels.</p> <p>Nicéfor: Sí, sí! Qu'espera á obehirla ma gent? Com
llamp, sas ordes á complirlas!</p> <p>(Surten per la dreta alguns
soldats y nobles.)</p> <p>Poble: Oh, Andrónica!</p> <p>(Remor de veus
barrejadas, dominant lo nom d'ella.)</p> <p>Poble: Que visca!</p>
<p>Poble: Visca la santa!</p> <p>Poble: L'ángel!</p> <p>Poble: Visca
Andrónica!</p> <p>(Lleuger remor dels caballers aterrats. Andrónica's
posa dreta, parlant com inspirada del cel.)</p> <p>Andrónica: Fills
d'Albia! Oh poble! Oh caballers! La terra está en perill: al espuntar
la aurora voltará l'enemich nostras murallas! Oh germans,
despertéuvos! Poble lliure som pel llinatje: may, may l'Anatolia
devant Bisanci acoti'l front; que lluyti, qu'esqueixi carn,
qu'estripi y esmicoli lo poder enemich; tot abrassantse l'anatólica
gent, tothom que tinga foch de patria en las venas, richs y pobres,
agermanat tothom, l'orde seguintla de qui es nostre Emperant!</p>
<p>Nicéfor: Tothom que ho vulga, y la terra se salva.</p> <p>
(S'ha anat encomanant l'entussiasme.)</p> <p>Gelassi: Oh sí,
salvémla!</p> <h3 id="escena-xi">Escena XI</h3> <p>(Los anteriors y
Sergi y Alexis y altres presoners ja en llibertat.)</p> <p>Sergi:
Salvémla tots agermanats!</p> <p>Poble: (ab gran alegría.) Es
Sergi.</p> <p>Alexis: Las presons son obertas!</p> <p>Poble: Visca
Andrónica!</p> <p>Andrónica: Senyor: tothom es lluny, som sols.
M'esglaya la soletat.</p> <p>Nicéfor: Qué vols?</p> <p>Andrónica:
Senyor: voldría que tothom ens voltés.</p> <p>Nicéfor: Tothom! Que
vinga tothom al voltant nostre! Fora Guardias! Acostémshi nosaltres:
vina, Andrónica.</p> <p>(Lo poble barrejantse ab los caballers que,
en part, segueixen lo moviment general, encara que ab certa rigidesa,
invadeix tot l'escenari. Nicéfor y Andrónica devallan algunas gradas,
veyentse'ls caps d'ells dos sortir per sobre la gentada. Fa estona
que s'han deixat de veure l'Abat, Livani y Pacomi.)</p> <p>Poble:
Adorém á esta dona!</p> <p>Poble: Es una santa!</p> <p>Andrónica: Que
visca l'Emperant!… Y ab ell que visca el poble,'ls caballers, la
patria una, l'Anatolia del cor.</p> <p>Nicéfor: Sí, l'Anatolia.</p>
<p>Andrónica: Cada hu es una fulla,'l tot es l'arbre.</p> <p>Nicéfor:
L'arbre que reverdeix perque tú á sobre hi esténs la llum del
sol.</p> <p>Andrónica: (al poble, per l'Emperant.) Ell se us entrega!
Ell es vostre, germans!</p> <p>Matheu y altres: Visca Nicéfor!</p>
<p>Poble: Visca Andrónica!</p> <p>Poble: Visca!</p> <p>Nicéfor: Va!
Las armas aixequém tots contra Bisanci!</p> <p>Sergi: Guerra als
bisantins!</p> <p>Alexis y altres: Que morin!</p> <p>(Tothom ho
contesta.)</p> <p>Nicéfor: (á Andrónica.) Tú ets qui salvas l'Imperi;
tú.</p> <p>Andrónica: Y ara, senyor, per sempre… Adeu!</p>
<p>Nicéfor: No, no; jamay, jamay! Que tanquin las portas del palau!
Que tú no surtis!</p> <p>Andrónica: Pas! Pas!</p> <p>Nicéfor: Si'ls
presoners jo te'ls entrego per un tot sol: per tú.</p> <p>Andrónica:
Senyor: al claustre jo hi dech tornar. Si perilléu, cerquéumhi.</p>
<p>Poble: Visca Andrónica! Visca! Visca Andrónica!</p> <p>(Ella passa
mirant al cel. Quan surt, los crits segueixen á fora, allunyantse
fins que ha caygut lo teló.)</p> <p>Heráclias: Senyor!…</p>
<p>Nicéfor: Oh, Heráclias, jo la vuy! Per viure me cal aqueixa
dona!</p> <p>Heráclias: (volent dir que desperti.) Senyor: calma.</p>
<p>Nicéfor: (feréstech.) No, calma no; que jo la vuy. S'allunya, y'm
moro! Oh Deu, que se m'emporta l'ánima; y'l d'avans torno á ser,
que'l cor me trobo ab mals desitjos altre cop sens ella! Vuy eixa
dona! Andrónica! Eixa dona!</p> <p>(Desesperat. Lo poble y molts
caballers barrejats han anat sortint seguint á Andrónica. Se sent que
la victorejan á fora tot allunyantse'l remor.)</p> <p>Teló</p> <h2
id="acte-segon">Acte segon</h2> <h3 id="quadro-primer">Quadro
primer</h3> <p>(Sala curta del Palau de Nicéfor á Albia. A un costat
una finestra. Es al matí.)</p> <h4 id="escena-primera-1">Escena
primera</h4> <p>(L'Abat de Sant Thimur, Gelassi y després Livani.
L'Abat es en escena; entra Gelassi.)</p> <p>Gelassi: Bon dia.</p>
<p>Abat: Caballer, la vostra cara no es senyal de bon dia.</p>
<p>Gelassi: Ab la foscuria los bisantins han avansat com ombras, y
l'alba al clarejar per tot se'n veuhen.</p> <p>Abat: Bona nova!</p>
<p>Gelassi: Cóm, vos?…</p> <p>Abat: Qu'es bona nova pera Bisanci.</p>
<p>Gelassi: (sortint) A Heráclias corro á dirho.</p> <p>Abat: Oh, sí;
corréu.</p> <p>Livani: (entrant) L'Abat…</p> <p>Abat: Ja ho sé,
Livani: los bisantins los nostres murs rodejan.</p> <p>Livani: Donchs
alegrémnos, puig caurá vensuda la vila avuy mateix.</p> <p>Abat: Deu
vos escolti.</p> <p>Livani: Lo cercle no volíau? Donchs pot dirse que
Albia ja's veu cerclada. Ahir al vespre, quan per consell d'aqueixa
estranya dona s'obriren las presons, si que podía referse aquest
malvat. Mes ab Heráclias com avans aprop d'ell…</p> <p>Abat: Cert:
mes si Andrónica tornava al Emperant…</p> <p>Livani: S'ablaniría lo
malvat al sentirla. Mes quan ella se'n apartés, Heráclias igual que
ara tornaría á ser mestre.</p> <p>Abat: Y si eixa dona ja no'l
deixés?</p> <p>Livani: Llavors…</p> <p>Abat: Y si Nicéfor la prengués
per esposa? Ella es novicia, y'ls ulls del Emperant treyan
espurnas.</p> <p>Livani: Fora la nostra pérdua, perque'l poble…</p>
<p>Abat: Lo poble es fanatisme. Com un astre… com lo sol al sortir
sobre la terra eixa verge s'ha alsat demunt del poble! Ja'l vegéreu
ahir. Ja sabéu ara com crida pels carrers que vol á n'ella dalt del
trono imperial, y donaría tota la sanch seguintla.</p> <p>Livani: Y
donchs, cóm ferho?</p> <p>Abat: Fent qu'eixa dona del sagrat no
surti; que no vinga al Palau, costi'l que costi.</p> <p>(Se sent
remor del poble.)</p> <h4 id="escena-ii-1">Escena II</h4> <p>
(L'Abat de Sant Thimur, Livani y Demetri.)</p> <p>Demetri: Ja ho
sentíu, caballer. Lo poble encara per los carrers victorejant á
Andrónica.</p> <p>Abat: Y no es pas tot: que crida com á fera la mort
del Emperant.</p> <p>Demetri: La lluyta á fora, la lluyta á dins la
vila! Ay de nosaltres!</p> <p>Abat: Mes si eixa dona al poble va
amansirlo ahir al peu del trono!…</p> <p>Livani: Donchs ens créyam
que á Nicéfor seguía encara'l poble!</p> <p>Demetri: Ah, no: perque
al deixarlo la novicia l'Emperant s'ha abatut, y l'obra d'ella ben
depressa ha fugit de la seva ánima, qu'Heráclias s'ha imposat, y ha
donat l'ordre de que comensin altre cop los cástichs y'ls llibertats
á las presons revingan.</p> <p>(L'Abat y Livani's miran
satisfets.)</p> <p>Livani: Tot es perdut aixís per l'Anatolia.
Sense'l poble l'August…</p> <h4 id="escena-iii-1">Escena III</h4> <p>
(Heráclias, l'Abat de Sant Thimur, Livani, Demetri y Gelassi, que
venen ab altres caballers.)</p> <p>Heráclias: Y qué, Livani?! Vos
tindréu bona espasa; mes hi ha lluytas que no las coneixéu. No se
l'enjoua al poble ab afalachs. Prou vaig cridarlo devant Nicéfor; y'l
sentíu? S'ubriaga per eixa dona! Cal que temi'l poble, y obeheix per
l'esglay.</p> <p>Abat: Es cert.</p> <p>Gelassi: No sempre: que
deslliurar als presoners procura.</p> <p>Heráclias: Son fortas las
presons y las enrondan nostres lleals. Y jo us ho dich, Livani;
Albia's veurá salvada. Dintre un'hora aquest poble envilit s'alsará
en brega en contra'ls bisantins. S'ha donat l'orde per plassas y
carrers que tothom vaja dret als murs, y'l que nó, perdi la vida.</p>
<p>Demetri: Donar armas al poble encegat d'odi contra Nicéfor…
Oh!</p> <p>Heráclias: Rebrán las armas vora'ls portals mateixos.</p>
<p>Poble: (á fora.) Visca Andrónica!</p> <p>Livani: S'acosta
l'Emperant. Heráclias, (volent dir que fa lo que ell vol.) Y donchs!
Lo míser se revolca en son llit y'ls ulls no tanca, á eixa dona
cridant, á eixa diablesa que tot ho ha revoltat. Mes jo us ho juro
que aquí no ha de venir, puig mana Heráclias.</p> <p>Gelassi: Ja es
aquí l'Emperant.</p> <p>Heráclias: (als caballers.)</p> <p>Anéu! Tots
fora!</p> <h4 id="escena-iv-1">Escena IV</h4> <p>(Nicéfor, Heráclias,
l'Abat de Sant Thimur, Livani, Gelassi, Demetri, Nikelas y altres
caballers.)</p> <p>Nicéfor: Qui es que se'n va? Tothom aquí!</p>
<p>Heráclias: Las ordes del August á obehir! Tornéu!</p> <p>Nicéfor:
Gelassi, al meu costat. Tothom. Demetri. Sembla que'm voléu sol, y
sol mon front esclata que'ls pensaments no hi caben. Hi ha com núvol
tempestuós aquí dintre. (Per son cap.) Y'l llamp guspira per mos ulls
abrusats.</p> <p>Heráclias: L'August, vos prego que descanséu.</p>
<p>Nicéfor: Que descanséu! Tot'hora que descansi mon cos! De qué?
Canséulo, que l'afatiga'l descansar!</p> <p>Heráclias: Jo guardo
vostre repós y vetllo vostra ditxa.</p> <p>Nicéfor: La ditxa meva
hont es? La ditxa meva me l'ha ensenyada aqueixa dona, y, lladre, ab
ella se l'ha enduta.</p> <p>Heráclias: Ella á la fossa vos
menava.</p> <p>Nicéfor: No, al cel, qu'ella sabía lo camí
d'arribarhi! Vos sou runa, sou arna de l'avior. La fulla seca que
deixi l'arbre vert, qu'en ell fa nosa á las fullas qu'espuntan: jo
aquí ho sento (Per son cap.) mes, ay, no ho sé esplicar. Al poble'l
salva la joventut, l'amor, l'empenta nova que crida á tots los sers:
fes flors y grana: qu'en l'arbre's diu pols d'or que altre arbre
llensa!… Y aquí sobre mon pit se diu Andrónica! (Riu Heráclias
sarcástich.) Vostre riure cóm glassa! Fins m'arriba al moll dels
ossos! Oh quin fret! Tremolo! Treyéume d'aquí dintre! Déume vida!
Déume sol que m'escalfi: y déume á n'ella; que sostenintme en ella
soch altre home; qu'ella y jo som un mon, y sol ni l'ánima me sento
dintre meu! Vos no: deixéume.</p> <p>(Perque Heráclias volía
sostenirlo.)</p> <p>Heráclias: Es la febre, senyor.</p> <p>Nicéfor:
Corréu, que'm portin ma llitera!</p> <p>Heráclias: L'August!…</p>
<p>Nicéfor: Ayre, vuy ayre! Vaig á cercar l'ánima meva, á Andrónica:
per no caure la vuy. Fins ab cadenas la tindré á vora meu! Aquí! Y
que mani fins sobre vos!</p> <p>Heráclias: (sarcástich.) Be está. Mes
adverteixo al soberá que pels carrers se crida mori l'August!</p>
<p>Nicéfor: Y donchs qué fan mas tropas? Per qué no enfonzan los
punyals fins l'ánima dels que cridan ma mort?</p> <p>Heráclias:
(ab ironía.) Si aixís hu ordena l'August…</p> <p>Nicéfor: Oh, sí!</p>
<p>Gelassi: Mes los mateixos cridan victorejant á Andrónica.</p>
<p>Nicéfor: No! El poble es bo, que vol á n'ella. Jo vuy dirli
(Anant cap á la finestra.) que la duga al Palau! En triomf!</p>
<p>Abat: (perque'l deixin acostar á la finestra.) Deixéulo!</p>
<p>Nicéfor: (als caballers.) Apartéu!</p> <p>Demetri: Oh:
senyor!…</p> <p>Nicéfor: Jo ho vuy! Va, fora!</p> <p>(Al arribar
aprop de la finestra sent cridar al poble, que no l'arriba á
veure.)</p> <p>Poble: Mori Nicéfor!</p> <p>Poble: Mori!</p>
<p>Heráclias: (als caballers.) Anéu, precisa que jo li parli sol.</p>
<p>(Los caballers se'n van.)</p> <p>Abat: (á Livani) Ay de nosaltres
si ella torna al August!</p> <p>Livani: Ja Heráclias vetlla.</p>
<p>Nicéfor: (apart.) ¡Per qué á mi l'odi, si jo estimo á Andrónica!?
(Repensantse.) Jo vuy cridarla ab ells. (Insistint en guaytar á la
finestra.) Y si'm tiravan un dart!… No: d'aquí dintre. Visca
Andrónica!</p> <p>(Ho ha cridat, mes la veu se li ha ofegat al coll,
mancat de forsas.)</p> <h4 id="escena-v-1">Escena V</h4> <p>
(Nicéfor y Heráclias)</p> <p>Heráclias: Senyor… (No'l sent.)
Senyor…</p> <p>(Tocantlo lleugerament.)</p> <p>Nicéfor:
(girantse soperb.) Qui m'ha tocat? (Humil.) Heráclias.</p>
<p>Heráclias: Jo, sí.</p> <p>Nicéfor: Miréu, quanta de gent! Mes
fugen ara.</p> <p>Heráclias: Si: son los nostres que'ls enpenyan cap
á un portal. Y ja'l veuréu al poble.</p> <p>Nicéfor: Si; corréu.
Visca Andrónica!</p> <p>(Cridant baix, mirantlos.)</p> <p>Heráclias:
Prou farsa, Senyor.</p> <p>Nicéfor: No us vuy sentir. Teníu: vos
deixo!</p> <p>Heráclias: Ah, no: me sentiréu! (Nicéfor segueix
voléntsen anar.) Que vuy qu'escolti l'Emperant.</p> <p>Nicéfor: Si
ella fos aquí, jo us juro!…</p> <p>Heráclias: Nin de bressol! Qué
pots?! Si jo't deixava ay de tú!</p> <p>Nicéfor: Déume á Andrónica!
Ahont es ella si jo hi puch arribar!…</p> <p>(Amenassantlo ab lo
puny.)</p> <p>Heráclias: Nicéfor: mira.</p> <p>Nicéfor: Jo soch
l'August, jo soch l'Emperant vostre.</p> <p>Heráclias: Sí,
l'Emperant, l'August: y jo dich ara al August Emperant: ni
qu'esclafessiu á mitj mon ab los peus, aqueixa dona la vostra
amistansada no ho sería; y la vostra muller mentres jo aleni no ho
será, no.</p> <p>Nicéfor: Calléu.</p> <p>Heráclias: (superb.) Perque
jo dono las lleys aquí! Perque soch jo que impera demunt d'aquesta
rassa: y tú ets joguina que mou mon bras; que si't deixava, en runa,
en pols, mesquí, tú't desfaràs per terra!</p> <p>
(Nicéfor retrocedeix, tambalejant com si anés á caure.)</p>
<p>Nicéfor: (apart.) (Ah, no puch!… Caych!…)</p> <p>(Sostenintse en
un moble.)</p> <p>Heráclias: (sarcástich.) Lo gran, l'excels, que
mana als elements y als homes!</p> <p>(Rihent.)</p> <p>Nicéfor: Oh,
no: bolva soch y res més! No tinch coratje;'m manca sanch á las
venas! Deu, quanta miseria!</p> <p>Heráclias: Y á aqueix cuch de la
nit, á aqueixa dona no la veurás maymés!</p> <p>Nicéfor: (ab certa
energía.) Aixó si, encara que hi vagi arrossegant, aniré ahont
siga!</p> <p>Heráclias: Maymés!</p> <p>Nicéfor: Si la veuré!</p>
<p>Heráclias: Malvat!</p> <p>Nicéfor: Sí, sempre, ho haig de dir! La
veuré!</p> <p>Heráclias: (anant cap á n'ell, amenassant.) Vil!</p>
<p>Nicéfor: Sí!</p> <p>Heráclias: Donchs ara tú has decretat sa
mort!</p> <p>Nicéfor: (ab coratje creixent.) Ah, no!</p>
<p>Heráclias: Eixa dona jo us la daré: mes erta, blanca, freda un nus
al coll, botent, sanguejant, morta!</p> <p>Nicéfor: Oh tigre! Oh
Satanás! Oh Judas, Judas! Jo't mataré! (Riu Heráclias.) Jo't mataré!
Si gosas á tocar ni un cabell á aqueixa santa jo't treuré'ls ulls;
t'arrencaré la llengua y'l cor y las entranyas ab las unglas! Contra
ella tú?! Ni llamps del cel, ni onas dressantse fins al sol, ni Deu
podrían! Jo la defenso, jo. Jo la defenso; y mira si't tinch por, que
ara t'escupo!</p> <p>Heráclias: Ah, contra tú!</p> <p>(Anant cap á
n'ell cech de rabia.)</p> <p>Nicéfor: (esperantlo seré.) Aquí'm tens!
No'm moch! Au! Vina!</p> <p>Heráclias: (aturantse ab por.) Mal
agrahit! Pitjor qu'esclau!</p> <p>Nicéfor: (amenassant.) Acóstat!</p>
<h4 id="escena-vi-1">Escena VI</h4> <p>(Nicéfor, Heráclias, Gelassi,
Demetri, Theófil, abat de Sant Thimur, Livani, Nikelas y altres
caballers.)</p> <p>Theófil: Porto novas del poble.</p> <p>Heráclias:
(satisfet.) Ah,'l poble es ara vora'l portal, voltat dels meus,
Nicéfor! Escoltéu, ja no crida.</p> <p>(Al acabarho de dir se comensa
á sentir remor del poble que va venint.)</p> <p>Nicéfor:
(esperansat.) Oh,'l poble!</p> <p>Heráclias: (estranyat.) El
poble?!</p> <p>Gelassi: Es que torna altre cop…</p> <p>Heráclias:
(ab angoixa. Va cap á la finestra.) Cóm torna?!</p> <p>Nicéfor:
(acostantse un xich á la finestra.) Venen. Venen.</p> <p>Heráclias:
Qué passa?!</p> <p>Theófil: Els nostres fugen!</p> <p>(Los caballers
parlan entre ells.)</p> <p>Heráclias: (veyentho per la finestra. Ab
rabia.) Fugen los nostres cap aquí!</p> <p>Nicéfor: (ab alegría.)
Fugen del poble que'ls persegueix.</p> <p>Heráclias: Oh Deu! Y portan
armas!</p> <p>Demetri: (entrant ab altres caballers.) Senyor: lo
poble armat!</p> <p>Heráclias: Oh quina ira!</p> <p>Demetri: Han
desarmat als nostres que'ls voltavan.</p> <p>Heráclias: Cóm no'ls han
tret al camp?</p> <p>Poble: (al lluny.) Que visca Andrónica!</p>
<p>Nicéfor: (á mitja veu.) Ella, sí, ella! El poble! El poble!
Visca!</p> <p>Heráclias: Si cridan contra vos! Tanquéu las portas!
Lluytan vora'l Palau! Coratje! Anémhi!</p> <p>(Surt ab tots los
caballers menos Nikelas.)</p> <p>Nicéfor: Nikelas: ets ben meu?</p>
<p>Nikelas: Oh, sí!</p> <p>Nicéfor: Donchs mata á Heráclias en la
brega!</p> <p>Nikelas: Senyor!…</p> <p>Nicéfor: (abrassantlo.) Vina:
jo t'abrasso!</p> <p>Nikelas: Qué feu!</p> <p>Nicéfor: Sálvam!</p>
<p>Nikelas: (resolt.) Soch vostre!</p> <p>Nicéfor: (ha sortit
Nikelas.) Ara sens ell, Andrónica!</p> <p>Abat:(entrant.) Escoltéume,
Senyor: cal que s'entregui ja la vila!</p> <p>Nicéfor: No, que ara
triomfaré!</p> <p>Abat: Vos, may!</p> <p>Nicéfor: Servíume: anéu al
monastir ahont es Andrónica y que'm vinga á salvar. Depressa!</p>
<p>Abat: Hi corro. (Jo't faré caure á tú.)</p> <p>
(Surt.)</p> <p>Gelassi: (entrant per un'altra porta) Senyor,
salvéuvos: qu'esgavellan la porta!</p> <p>Nicéfor: (com si'l dominés
un sol pensament.) Ha mort Heráclias?</p> <p>Demetri:
(entrant.) Senyor: volen matarvos.</p> <p>Nicéfor: Viu? Respónme!</p>
<p>Demetri: Ja son dintre'l Palau! Fugíu, que pujan la escala!</p>
<p>Nicéfor: (á Theófil que entra.) Es mort?</p> <p>Theófil:
(als caballers.) Salvémlo!</p> <p>Nicéfor: (resistintse á sortir.)
Vindrá ella!</p> <p>Poble: (molt aprop.) Mori Nicéfor!</p>
<p>Gelassi: Son aquí!</p> <p>Nicéfor: No, Andrónica!…</p> <p>
(S'enduhen á Nicéfor per la banda contraria d'ahont venen los crits
del poble que casi es en escena, puig fa caure una de las portas. Lo
cambi de decoració te de ser fet tot lo depressa possible. Al caure'l
teló'l poble segueix cridant: Mori l'Emperant! Mori l'August!,
anantse després allunyant la cridoria. Al apagarse aquesta's
comensará á sentir tritllejar la campana del convent; que callará al
alsarse'l teló.)</p> <h3 id="quadro-segon">Quadro segon</h3> <p>
(Sala gran d'un monastir de monjas. Una porta á la dreta y altra á la
esquerra. Tot lo fons apareix cubert ab una cortina d'un blau
negrench, deixant veure vagament un altar ab los llums apagats, menos
lo d'una llántia que penjará del sostre.)</p> <h4
id="escena-primera-2">Escena primera</h4> <p>(Pare Joan y sor
María)</p> <p>Sor María: Ay quina por, Pare Joan! Encara me sento
tremolar! Ay Verge pura!</p> <p>Pare Joan: Y hont se troba ara
Andrónica?</p> <p>Sor María: Reposa estesa sobre'l llit que apar
dormida; mes los ulls los te oberts, y á voltas parla sens que ningú
la entenga.</p> <p>Pare Joan: Pobre Andrónica! Si'l qu'ella ha fet no
ho fa ningú! Sentíssis tot lo que's va contant: n'hi ha que crehuen
qu'es un ángel del cel y que altra volta s'ha entrat al paradís.</p>
<p>Sor María: Ay, encararse ab l'Emperant! (Fent la creu.) Nosaltres
res sabíam. La créyam reposant dintre la celda, quan allá á mitja
nit, quina cridoria devant del monastir! Ens aixecárem corrent d'un
lloch al altre esporuguidas! Trucan. Qui podrá ser á aquestas
horas? “Obríume que soch jo.” Te: la veu d'ella. Y l'obrím. Y al
tancar, altra vegada cridadissa al carrer de “Visca Andrónica!” ab
veus més d'home!…</p> <p>Pare Joan: Y ella?</p> <p>Sor María: Tan
serena com si sortís del chor.</p> <p>Pare Joan: Es un prodigi!</p>
<p>Sor María: L'Abadessa va endúrsela, y ben solas se van tancar.</p>
<p>Pare Joan: Y qué's van dir?</p> <p>Sor María: Nosaltres prou
qu'escoltavam, sense cap malicia. Mes no vam sentir res. Per fi la
porta obríren de la cambra, y l'Abadessa prenentla per la má'ns va
dir que Andrónica era grata al Senyor, perque la vida venía d'esposar
pel be del próxim. Y ella l'abrassá y totas nosaltras.</p> <p>Pare
Joan: Y avuy va á professar! Quin goig!</p> <p>Sor María: Ja era
pensat aixó de temps. Y encar que sía Albia revolta, som en pau al
claustre.</p> <p>Pare Joan: Y á més, que s'ho ha guanyat l'esser
esposa avuy mateix de Jesucrist.</p> <h4 id="escena-ii-2">Escena
II</h4> <p>(Sor María, sor Elena y pare Joan.)</p> <p>Sor Elena:
(ve molt conmoguda de la porta de la dreta.) M'envía, Pare Joan,
nostra Abadessa.</p> <p>Pare Joan: Ploras?…</p> <p>Sor María: Qué hi
ha, germana?</p> <p>Pare Joan: Sí, qué hi ha?</p> <p>Sor Elena:
M'espantan aquets homes!</p> <p>Pare Joan: Quins homes!</p> <p>Sor
Elena: Ay, desitjan veure á Andrónica!</p> <p>Sor María: Hont
son?</p> <p>Sor Elena: (al Pare Joan.) Nostra Abadessa diu que parlin
ab vos, mes qu'ells á Andrónica no la vegin!</p> <p>Pare Joan: Que
vingan.</p> <p>(Surt Sor Elena.)</p> <p>Sor María: (plorant.) Quina
angunia. Potsé'ns volen matar!</p> <p>Pare Joan: Ves: déixam,
filla.</p> <p>Sor María: Venen! Ay quina por! (Mes jo'ls vuy
veure!)</p> <p>(Surt.)</p> <p>Sor Elena: (desde la porta de la
esquerra.) Per aquí. Entréu.</p> <p>Pare Joan: Veníu.</p> <h4
id="escena-iii-2">Escena III</h4> <p>(Pare Joan, Sergi, Alexis,
Matheu y alguns altres. Sor Elena atravessa la escena y se'n va per
ahont ha sortit Sor María. Després ab altras monjas tornarán á
guaytar per la porta de la esquerra.)</p> <p>Sergi: Voldríam veure á
Andrónica.</p> <p>Pare Joan: Be. Y qui sou?</p> <p>Sergi: Nosaltres
eram ahir prop de Nicéfor, y ella ens va salvar la vida.</p>
<p>Alexis: Y ara'l poble sobretot y tothom á ella s'estima.</p>
<p>Pare Joan: Ah, sí! Si es una santa!</p> <p>Matheu: (á Alexis.)
Veus?</p> <p>Alexis: No, un ángel.</p> <p>Sergi: Ni un ángel ni una
santa. Es una dona, (Remors.) ho torno á dir: sino que val més ella
que'ls homes junts. Si tot es hermosura. Hont es? Veníu, companys,
qu'hem de parlarli.</p> <p>Pare Joan: (aturantlos.) Pero per qué?</p>
<p>Sergi: Diu que per qué?! Per dirli per aquets y tothom, aixó:
Que'l poble us vol per Emperant, y vol que caygui aqueix mal home que
per tots es lepra. Aixís: que us adorém, y per compláureos, si ho
manéu, de genolls la vida tota ens hi estarém ab goig, posant los
llavis en la pols que petjéu, y nostra vida us la entreguém,
Andrónica, prenéula. Mes monja no heu de ser: si ara us feu monja
robéu lo que no es vostre: la vostra ánima qu'es l'ánima del poble!
Aném á dirli.</p> <p>Alexis: Aném, companys.</p> <p>Matheu y altres:
Aném, aném. Depressa.</p> <p>Pare Joan: Aturéuvos.</p> <p>Sergi:
(á Sor María, Sor Elena y altras monjas que s'están á la porta de la
esquerra.) Ahont es. Aqueixas donas ho saben prou.</p> <p>Sor Elena:
(espantada.) Pare Joan!</p> <p>Sor María: (id..) Aussili!</p> <p>Pare
Joan: (contenint al poble que avansa cap á la porta ahont son las
monjas.) Per caritat!</p> <p>Sergi: (á Pare Joan, aturantse.) Qué
ploran! Feu com ella tinguéu pit y servíu d'alguna cosa.</p> <p>
(Fugen per la porta de la esquerra las monjas espantadas.)</p>
<p>Pare Joan: Oh quins crits aquí dins!</p> <p>Alexis:
(volent avansar.) Ningú'ns aturi. Aném!</p> <p>Pare Joan: Es lloch
sagrat aquí! (Lo poble remoreja.)</p> <p>Sergi: (fent aturar als
seus.) Esperéuvos. (Al Pare Joan.) Féula venir á n'ella; y prou.
Nosaltres l'agafarém ab un brassat, per forsa, y la durém al poble,
qu'ell governa!</p> <p>Pare Joan: Per caritat!</p> <p>Sergi:
(decidit.) Ah, no! Al carrer se troban milers dels nostres: jo soch
fort; que's miri! (Alsant los brassos com pera demostrar que te
robustesa.) Si la duré com munt de flors, posada sobre mon pit, qu'es
son altar, y espera! Ah quin batre mon cor lo seu sentintli!</p> <p>
(Molt conmogut.)</p> <p>Pare Joan: Per mor de Deu!</p> <p>Alexis:
(á Pare Joan, apartantlo.) Fugíu!</p> <p>Sergi: Entrém y fora.</p>
<p>(Corren cap á la porta de la esquerra.)</p> <h4
id="escena-iv-2">Escena IV</h4> <p>(Andrónica, Pare Joan, Sergi,
Alexis, Matheu, Sor María, Sor Elena, la colla de gent del poble y
altras monjas. Andrónica ha aparegut sortint de darrera las altras
monjas, que ploran espantadas á la porta de la esquerra, y s'avansa
serena. Sergi y'ls seus quedan com encisats sens gosar á dir una
paraula.)</p> <p>Andrónica: Aquí'm teníu. No fujo, no.
Acostéuvos.</p> <p>Sergi: Es ella.</p> <p>Alexis: (á Sergi.) Ella.
Parla tú.</p> <p>Pare Joan: (pera que no avansi.) No, Andrónica.</p>
<p>Andrónica: Demanávau per mí…</p> <p>Sergi: Per vos, sí.</p>
<p>Pare Joan: Volen endúrseten d'aquí á la forsa…</p> <p>Andrónica:
(acostantse al poble.) Pare, al poble no'l teméu: es bo, y ell vessa
generosa la sanch, perque ell s'estima sobretot y tothom la patria
nostra. Tot lo qu'heu dit, germans, jo m'ho escoltava</p> <p>Sergi:
Ens diu germans, sentíu?!</p> <p>Andrónica: Jo us ho agraheixo ab
tota la meva ánima, que lliure ja avuy no's troba com avans. Ay Pare
jo dech parlar ab vos!</p> <p>Pare Joan: Filla volguda!</p>
<p>Andrónica: Y us demano á vosaltres que ma angoixa respectéu. No só
aquella d'ahir vespre del palau del August, perque'm tiraren un dart
á las entranyas, y, ay, qu'es dintre!</p> <p>Sergi: Ferida vos?
Mori'l tirá! Jo us juro!…</p> <p>Andrónica: Qu'heu dit!… Ja no es
tirá, que ara es altre home.</p> <p>Sergi: Ell vos enganya: oh, sí,
que altra vegada escarcella als fills d'Albia y'ls martiritza.</p>
<p>Andrónica: Nicéfor! Qu'es qu'heu dit?!</p> <p>Pare Joan: Y es
cert; tú fora, ell torná á ser crudel.</p> <p>Alexis: Es vil.</p>
<p>Sergi: Nosaltres lo farém trossos, y als portals…</p>
<p>Andrónica: Jo us privo que atentéu á sa vida: anéu al poble…</p>
<p>Sergi: Parléuli vos al poble. Veníu.</p> <p>Pare Joan: (perque no
hi vagi.) Filla!</p> <p>Sergi: Ah si vinguéssiu ab nosaltres ara!
Qui'ns atura duyéntvos devant nostre? Veníu. Per nostra terra us ho
demano.</p> <p>Alexis y altres: Tots. Tots.</p> <p>Sergi: Per nostres
fills. Per los que jehuen á dins las sepulturas. Pel Deu Pare!</p>
<p>Andrónica: Oh, escoltéume! Pel Pare jo us ho juro: si Ell ho vol
jo us segueixo, mes deixéume parlar ab Ell. Y si Ell ho mana,'l
claustre deixaré encar que sía pera sempre.</p> <p>Sergi:
(content.) Companys, ja la sentíu.</p> <p>Alexis: Que'l poble ho
sápiga.</p> <p>Sergi: Y esperém: que vindrá.</p> <p>Matheu: Duguém la
nova.</p> <p>Andrónica: Germans, teníu fe en mí?</p> <p>Poble: Sí,
tota.</p> <p>Sergi: Cega. Mes deixéu que besém tantsols la gira de
vostra roba.</p> <p>Andrónica: Ah, no, la má. (Dubta Sergi.)
Estrenyéula.</p> <p>Sergi: (no gosant.) Tocarla jo ab la meva!…</p>
<p>Andrónica: (acostantshi ab la má estesa.) Sergi.</p> <p>Sergi:
(ab gran emoció. Li ha dat la má.) ('M moro!)</p> <p>Andrónica:
(acostantli la má á la boca.) Ánima gran teníu.</p> <p>Sergi:
(besantli la má.) Oh, sí; desde ara.</p> <p>Andrónica: Sou bons,
companys. (Li besan la má alguns altres.) Anéu.</p> <p>Alexis: Ah
gracias!</p> <p>Poble: Gracias!</p> <p>Andrónica: (abrassantshi y
plorant.) Pare Joan!</p> <p>Alexis: (als seus, tot sortint.) Mes
l'Emperant que mori!</p> <p>Sergi: (sortint l'últim.) (Ah, quin
goig!) (Per la seva má que ha tocat la d'ella.) Aquí duch la calor
d'ella!</p> <h4 id="escena-v-2">Escena V</h4> <p>(Andrónica y Pare
Joan)</p> <p>Andrónica: (rápit y ab emoció.) Pare Joan, ohíume!</p>
<p>Pare Joan: Oh, sí!</p> <p>Andrónica: Y depressa. Des qu'he tornat
al monastir, y sola m'he vist dintre ma celda, que combato. Mes me
trobo vensuda, y vinch á dírvosho. Jo no puch esser monja. No vull
serho: diguéuho á l'Abadessa; á mas germanas que no encengan l'altar,
que'm llensin fora, perque he pecat y estich pecant; que dintre del
cor no hi tinch lo cel, y sento ab rábia com enlloch de mon Deu,
penso en un home!</p> <p>Pare Joan: Andrónica, qué dius?!</p>
<p>Andrónica: Jo, sí; escoltéume. Vaig al vespre sentir com las
campanas tocavan á rebat; era que al poble cridavan á consell perque
las furias degollavan la terra. Y va semblarme que Jesús me
digués: “Veshi y predica l'amor entre'ls germans d'aquesta terra.” Y
vaig deixar lo monastir com boja d'amor als meus germans, volent, oh
trista, plaure al Senyor, tot llivertant ma patria. Y cara á cara del
August me trobo: lo monstre m'esglayá y vaig malehirlo. Mes tothom ja
no hi es! Hont soch que resto sola ab ell? Cóm fugir? No més sa vista
trobo per tot que'm lliga! Y m'obre'ls brassos y sos llabis, cremant,
sobre ma boca no besan, que mossegan com á vibras. Y al anarlo á
ofegar, ay quina angunia! que aquell bes no ha acabat, que de ma boca
tota jo'm va seguir, y per mas venas besant, sempre besant, furgan
sos llabis! Pare, perdó; l'estimo! Jo'l vaig veure com per mí feya'l
be, y si en aquest dia als horrors ha tornat, es que l'envoltan los
vils que l'embruteixen! Pare, Pare, que mon cel no es aquí! Perdó!
Salvéume!; que aquí dintre sens ell me moriría! Y morta y tot, y fins
sota la terra, sentiría son bes dintre mos ossos: y si'm cridés, la
terra apartaría viva d'amor cayent entre sos brassos! Que l'apaguin
l'altar; y adeu per sempre!</p> <p>(Mentres parlava Andrónica han
anat encenent l'altar.)</p> <h4 id="escena-vi-2">Escena VI</h4> <p>
(Andrónica, Pare Joan, Abat y després Livani. L'Abat ve de darrera de
la cortina. Livani vindrá per la porta de la dreta.)</p> <p>Abat: La
encesa del altar es ordre meva: y esperan l'Abadessa ab tas
germanas.</p> <p>Andrónica: Ah, no, no, que no puch, que'l cor no'm
crida d'ensá d'ahir, senyor, per ser la esposa de Jesús.</p> <p>
(Segueixen encenent los llums del altar.)</p> <p>Abat: Infelís,
qu'entre las urpas del esparver t'abats com la coloma! L'August no't
vol y's riu de ta ignocencia; que, per temptarte, Llucifer prenía del
condempnat Nicéfor la figura.</p> <p>Andrónica: No, no, que's pot
salvar y Deu no'l deixa; y'm vol á mí, y m'estima.</p> <p>
(Entra Livani.)</p> <p>Abat: Vos, Livani; diguéuli vos.</p>
<p>Andrónica: (Ay Deu!)</p> <p>Livani: Essent vos fora, ahir nit,
l'Emperant esclatá á riure escarnintvos, crudel, mentres donava
l'orde de que altre cop engrillonessin als caps del poble que segueix
la xurma. Y va dir que us volía per… esclava. May per esposa.</p>
<p>Andrónica: (Oh Deu, lo cor se'm trenca.)</p> <p>Abat: Mes, Livani,
seguíu.</p> <p>Livani: (no gosant) Senyor…</p> <p>Abat: Precisa que
ho diguéu tot, qu'es per la ditxa d'ella.</p> <p>Livani: Puig que ho
manéu… (A Andrónica.) Que si voléu servirlo una nit com esposa, ell
us regala…</p> <p>Pare Joan: Oh, calléu!</p> <p>Andrónica:
(plorant.) Pare Joan! Pare Joan!</p> <p>Pare Joan: Filla coratje,
filla meva.</p> <p>Livani: (al Abat.) Cal que's fassi la professió al
instant perque Nicéfor…</p> <p>Abat: (á Livani.) Será al moment.
(A Andrónica.) Y ara diguéume: Andrónica la novicia qué vol. Si vol
que apaguin los brandons del altar…</p> <p>Andrónica: Ah, no;
qu'encengan per tot! Forsa claror! Llum! Seré esposa de mon Jesus ara
mateix! Germanas ja vinch á vora vostra! Ha estat follía! L'últim
jorn ha arribat per l'Anatolia! Pare, Pare veníu, qu'es Deu qui ho
mana!</p> <p>Pare Joan: (emportántsela.) Fassas sa santa
voluntat…</p> <p>Andrónica: Que ho sía en cel y en terra
eternament.</p> <p>(Quan Andrónica y'l Pare Joan han anat al altar
entrant pel mitj de las cortinas, las monjas ja hi son ab ciris
encesos. Lo Pare Joan y Andrónica resan agenollats. Després
s'agenollan totas las monjas posadas als dos costats del altar y se
sent la remor de sas oracions. Una monja presenta al Pare Joan un vel
blanch. Lo pare Joan l'ofereix devant del altar, y després cubreix ab
ell lo cos ajegut d'Andrónica. Torna á agenollarse Andrónica. Al
sentirse'l primer crit de Nicéfor, comensan á cantar las monjas. Poch
avans d'entrar á la escena Nicéfor, Andrónica s'haurá posat dreta.
L'Abat y Livani quedarán á primer terme de la escena.)</p> <p>Pare
Joan: (sostenintla.) Oh, Andrónica!</p> <p>Andrónica: Germanas, ja'm
teníu entre vosaltras.</p> <p>Abat: Hem triomfat, caballer. Albia es
perduda. Lo palau de Nicéfor á estas horas ja'l poble l'ha
arrasat.</p> <p>Livani: Sí, mes si ella mudava ara d'intent…</p>
<p>Abat: No, que á eixa dona la hem ferida en lo cor. Y á més, qui
atura la ceremonia!…</p> <p>Livani: Aquests remors que creixen!…</p>
<p>(L'espectador no ha de sentir encara los remors del poble que
vindrán de la banda dreta de la escena. L'Abat ab marcada angoixa
segueix la ceremonia de la professió.)</p> <p>Abat: Calma, Livani,
calma. Ara nosaltres resém sols per la esposa que li arriba á Deu
Nostre Senyor.</p> <p>(L'Abat s'agenolla. Se comensa á sentir remor
del poble.)</p> <p>Livani: Y si entra'l poble? Ell pot privar…</p>
<p>Abat: (volguentlo fer agenollar. Ab feresa.) Agenolléuvos ara! Y
preguéu al Altíssim!… (A mitja veu.) "Pare nostre…</p> <p>
(Creixen los remors. Livani no s'agenolla.)</p> <p>Livani: Vingués la
nova de que ha mort Nicéfor!</p> <p>Abat: (per l'altar.) Aquí que
acabin: aixó cal… “…Que's fassi la vostra voluntat així en la terra
com…”</p> <p>Livani: Jo diría que'l soroll ja es dintre del
monastir.</p> <p>Abat: (alsantse.) Qu'es qué diheu? Es somni!</p> <p>
(Creyent que somnia Livani.)</p> <h4 id="escena-vii-1">Escena
VII</h4> <p>(Los anteriors. Sor Elena que ve de la porta de la dreta
y després Nicéfor fora de la escena. Los dits al altar.)</p> <p>Sor
Elena: Ay Verge santa! Es ell! Jo, jo mateixa l'he vist entrar!</p>
<p>Abat: Qui heu vist!</p> <p>Livani: Parléu!</p> <p>Sor Elena: A eix
home!</p> <p>Abat: (á Livani, que tancará la porta de la dreta.)
Tanquéu la porta. A qui es qu'heu vist?</p> <p>Sor Elena: Si pujan
las escalas!</p> <p>Abat: (imperatiu.) Més baix!</p> <p>Sor Elena:
L'August es dintre del monastir, fugint!…</p> <p>Abat:(allunyantla de
la cortina.) Calla!</p> <p>Sor Elena: El defensan uns caballers, y'l
persegueix lo poble!</p> <p>Livani: Estém perduts!</p> <p>Abat: No
encara. (A Sor Elena.) Aquí vos, muda! ó sino un llamp!…</p> <p>
(Alsant un bras al cel.)</p> <p>Sor Elena: (esglayada. Se'n va per la
dreta.) Oh, no, pietat.</p> <p>Abat: (á Livani, per l'altar.) Acaban:
un instant més, y es tart.</p> <p>Livani: Oh, sí, sí!</p>
<p>Nicéfor: (de lluny.) Andrónica!</p> <p>Abat: (á Livani.) Que
Nicéfor no entri! A fora'l matin!</p> <p>Livani: (aguantant la
porta.) Aquesta porta es ferma.</p> <p>Abat: (per Nicéfor,
escoltant.) Ja s'acosta.</p> <p>Nicéfor: (vora la porta.)
Andrónica!</p> <p>Abat: Aguantéu! D'allá no ho senten!</p> <p>Livani:
Es sol qu'empeny.</p> <p>Nicéfor: Andrónica!</p> <p>Abat: Ja arriba
lo poble perseguintlo! (Per l'altar.) Com no acaban!</p> <p>Nicéfor:
Per Deu, obríu! Per Deu!</p> <p>(Cops á la porta. Se sent la remor
del poble que's va acostant.)</p> <p>Abat: (cantan més fort las
monjas.) Ara, ara ella va á ser professa!</p> <p>Livani:
(perque cedeix la porta.) Obran.</p> <p>Abat: (apartantse de la
porta.) Ja es professa! Ja está.</p> <h4 id="escena-viii-1">Escena
VIII</h4> <p>(Los anteriors y Nicéfor. Després Sergi, Alexis y demés
del poble.)</p> <p>Nicéfor: (obrint la porta d'una revolada.)
Andrónica! Ahont ets!… Ahont ets Andrónica!</p> <p>(La cortina cau
despresa d'un costat per repenjarshi al mitj Nicéfor, volguent
obrirse pas. Queda penjant del altre estrém deixant completament
visibles l'altar y las monjas. Aquestas fugen donant un crit
d'esglay.)</p> <p>Andrónica: Ah! Deu meu! Es Nicéfor!</p>
<p>Nicéfor: (cayent devant d'ella en terra, sobre las gradas.) Jo,
sí, sálvam!</p> <p>(Nicéfor du'ls vestits esqueixats. En aquest
moment lo poble, portant tota mena d'armas, invadeix la escena
capitanejat per Sergi y Alexis.)</p> <p>Sergi: Mori Nicéfor!</p>
<p>Alexis: L'Emperant!</p> <p>(L'Abat y Livani quedan en lloch
invisible.)</p> <p>Poble: Que mori! (Al anarlo á embestir fa un crit
Andrónica.)</p> <p>Andrónica: Ah!</p> <p>Poble: (anantlo á ferir.)
Mori! Mori!</p> <p>Andrónica: Enrera! Jo'l defenso!</p> <p>Teló</p>
<h2 id="acte-tercer">Acte tercer</h2> <p>(Gran sala del Palau de
Nicéfor ab rompiment al fons. Los mobles se veuhen destrossats; los
cortinatjes esqueixats. Tot en lo més gran desorde. Portal gran á la
esquerra com á entrada de galería y altre més ostentós á la dreta. Es
nit de lluna. Cap més claror.)</p> <h3 id="escena-primera-3">Escena
primera</h3> <p>(Heráclias estés á terra. Son cos aclarit per un raig
de lluna. Lo cap en las tenebras.)</p> <p>Heráclias: Ma gent! Mos
caballers! Claror; que dugan llum, llum pera aclarir aquesta cambra!
Jo soch Heráclias! Ah, mos ulls se clouhen un altre cop! Oh no'l
morir! Vuy vida! Donéume vida, oh Deu etern! Que veja qu'es que
m'envolta!… El pensament no fugi! Ah, sí, ho recordo, sí; de cop me
sento per la espatlla ferit; caych, y es un noble qui m'ha clavat lo
ferro. Y abocantse fins á mí m'ha cridat: “Mors per Nicéfor: Nicéfor
es qui't mata!” Y jo'm moría!… Mes s'han obert mos ulls, y visch
encara, y fugirán las ombras que'm rodejan! Ah, llum! Portéume llum!
Ma gent, que us crida vostre capdill. (Escoltant.) Me senten! Venen!
Venen! Allá claror! (Per la porta de la esquerra's veu claror que va
creixent.) Corréu! Soldats! Mos nobles! Tothom, tothom! Mos caballers
de lluyta!</p> <h3 id="escena-ii-3">Escena II</h3> <p>(Heráclias y
Abat, ab una antorxa encesa.)</p> <p>Abat: Qui hi ha assí?</p>
<p>Heráclias: Ah, veníu! Socors!</p> <p>Abat: (avansant.) Qui
crida?</p> <p>Heráclias: L'Abat de Sant Thimur!</p> <p>Abat: Qui
sou? (Reconeixentlo.) Heráclias! No s'enganyan mos ulls?!</p>
<p>Heráclias: (regoneixent lo lloch ahont es.) Ahont es que'm trobo?
Soch á dintre'l Palau! Mes tot son runas al meu entorn! Com si
l'infern son rastre hi hagués deixat de mort!</p> <p>Abat: Oh, qui ho
diría que fossiu vos! En quin estat! Jo us creya lluytant vora
Nicéfor!</p> <p>Heráclias: Es que lluyta sense Heráclias l'August?
Hont es que's troba?</p> <p>Abat: Fora'ls murs combatent; perque las
armas tothom ha pres seguint á aqueixa dona.</p> <p>Heráclias: Y'ls
caballers, mos servidors?</p> <p>Abat: Ab ella, que'ls vots á Deu ha
profanat sacrílega!</p> <p>Heráclias: Malvats! Y á mí'm rebutjan! Y
per sobre de mon cos han passat!…</p> <p>Abat: (anantlo á sostenir.)
Per Deu! Si sembla que anéu á caure!</p> <p>Heráclias: (no deixantlo
acostar.) No, no es cert: tinch vida y tinch forsas, l'Abat, per
revenjarme de tots mos enemichs. Donéume novas. Triomfa Nicéfor sense
mí? Depressa!</p> <p>Abat: Ningú ha tornat del camp: deu ser que
lluytan. Mes qui es que us ha ferit? Com vos deixaren?</p>
<p>Heráclias: Nicéfor me creu mort: per orde seva la espasa m'han
clavat!</p> <p>Abat: Qu'heu dit! No: es somni ell contra vos?
L'August! El que aixecáreu de la pols! L'escullit! Aquell que dúyau
pel fre mateix que un poltro!</p> <p>(Comensa á clarejar lo cel,
senyalant que ve'l dia.)</p> <p>Heráclias: (ab desesperació.) El
qu'en mos brassos he aguantat fins avuy á dalt del trono! Lo vern que
sols ab aixecar la planta podía anorrear com Deu! Jo, l'héroe,
l'orgull de l'Anatolia. Jo, que aturo, no més que jo,'l poder
d'aqueix Bisanci anys y més anys, tornant igual qu'escuma las sevas
onas rebramants, que venen com montanyas altíssimas per fóndres
devant del meu alé, fins aquest dia! Mes jo no he mort ni'm moriré
ans que'm venji. Y'm venjaré, per Deu! La nit finava quan á viure he
tornat, sol, en las llosas estés com ca aborrit! Donchs en la terra
m'he agenollat jurantho per mon ánima, alsant los ulls, que'm
venjaré, mal tornis la patria de tothom la sepultura. Si aqueix vil
es al trono, vaig donarli: jo'l ne treuré.</p> <p>Abat:
(irónich.) Cóm! Vos contra Nicéfor? Aixó es de boig! Si derrotat
venía, obrintli'ls brassos, fórau la defensa de son cos! Oh ben cert!
Y si tornava triomfant… oh, vos, sí, vos, plorant de joya, seguintlo
de genolls, fins besaríau d'Andrónica'l trepitj.</p> <p>Heráclias:
(rabiós.) L'Abat, m'encega d'escoltárvos la ira! Y vostra cara,
vostras paraulas, altre cop lo dupte me fan tenir de si voléu que sía
gobernada esta terra per Nicéfor ó que al domini de Bisanci
torni.</p> <p>Abat: Sentíu? Remor llunyá…</p> <p>(L'espectador no ho
sent encara.)</p> <p>Heráclias: Remor?</p> <p>Abat: Dirías qu'es lo
vent… Potser tornan!</p> <p>Heráclias: (anguniat.) Qui? Nicéfor?…</p>
<p>Abat: (ab intenció.) Y Andrónica.</p> <p>Heráclias:
(anguniat sempre.) Vensuts?</p> <p>Abat: Escoltém.</p> <p>Heráclias:
Calma.</p> <p>Abat: Res, no res: una ratxa…</p> <p>(La claror ha anat
creixent.)</p> <p>Heráclias: Es que's fa dia.</p> <p>(Comensa á
sentir l'espectador brugit de gentada.)</p> <p>Abat: Més aprop! Ho
sentiu! Es gent, son onas de carn humana!</p> <p>Heráclias: Oh Deu y
quina angunia!</p> <p>Abat: Calléu. (Escoltant.) Cridan victoria!</p>
<p>Heráclias: Mes victoria per quí? Qui es que ha triomfat?</p>
<p>Abat: Y si'ls que venen son turbas de Bisanci? Y si en la lluyta
romputs los anatólichs, portan ara los bisantins arrossegant
sangnosos á Nicéfor y Andrónica?</p> <p>Heráclias: Que ho veja y
l'infern que se'm dragui!</p> <p>Abat: (Deu, ajúdam: fes que aquest
home sía meu!) Heráclias?…</p> <p>Heráclias: Oh, calléu!
Escoltém.</p> <p>(Se sent un crit del poble.)</p> <p>Abat:
(fentse enrera.) Visca? Qui visca?</p> <p>Heráclias: Qui ha triomfat?
A qui aclaman?</p> <p>Abat: Mata'l dupte! No se sent res! No res!
Qui?</p> <p>Poble: (desde lluny.) Visca Andrónica!</p> <p>Abat:
Nicéfor ha triomfat!</p> <p>Heráclias: No, no: mentida! (Corrent á la
galería.) No pot ser. No ha triomfat. Mori Nicéfor!</p> <p>Abat:
(contenintlo.) Que us perdéu! Foll!</p> <p>Heráclias: Que cayga un
llamp!</p> <p>Abat: (sarcástich.) Ja tornan los vostres assessins!
(Se va fent de dia.) Y heu fet la gloria de Nicéfor, que us creu ja
fret cadavre!</p> <p>Heráclias: Cóm del trono arrencarlo, cóm:
diguéumho!</p> <p>Abat: Féntvos tot meu: creyent lo que jo vulga.</p>
<p>Heráclias: Te altre exércit Bisanci?</p> <p>Abat: Y que
s'acosta.</p> <p>Heráclias: Sou en contra Nicéfor?</p> <p>Abat: Ho he
estat sempre.</p> <p>Heráclias: Jo tinch encara caballers de proba
que's posarán al meu costat.</p> <p>Abat: No sápiga ningú que sou ab
vida. Que no us vejan fins que jo ho mani.</p> <p>Heráclias:
(sostenintse ab l'Abat.) No puch més!</p> <p>Abat: Seguíume.</p>
<p>Heráclias: Oh Nicéfor, ta sanch!</p> <p>Abat: Que aquí no'ns
trobin.</p> <p>(Surten per la porta de la dreta.)</p> <h3
id="escena-iii-3">Escena III</h3> <p>(Sergi, Alexis, Matheu, Jordi y
molt poble armat. Venen de la banda esquerra. Entra de cop una
glopada de gent; després altra ahont hi van los personatjes que
enrahonarán.)</p> <p>Matheu: Aném seguint!</p> <p>Alexis: Avant,
companys!</p> <p>Sergi: No, Alexis, que no passin d'aquí!</p>
<p>Alexis: (cridant.) Donchs que s'aturin.</p> <p>Jordi:
(cridant.) Que'ns aturém!</p> <p>Matheu: Seguím avant!</p> <p>Sergi:
(posantse devant de la gran porta de la dreta.) No entra ningú per
eixa porta! Hi ha las cambras del August allí dins!</p> <p>Matheu: Si
ell diu qu'es nostre tot lo qu'es seu: que vol que ab la noblesa
visquém germans.</p> <p>Jordi: Per sempre mort Heráclias ho serém
tots. Si ell ha guanyat la lluyta ho deu á nostre esfors.</p>
<p>Sergi: Qué dius! La terra per ella es que ha vensut! Si no es
Andrónica, la nostra patria aquesta nit que afina vensuda hauría
estat, y tots nosaltres cadavres foram, dels voltors pastura! Que no
la heu vista de cop eixint de fora de las telas mitj cos, avant
cridantli al August que cavalca á devantera de sos guerrers,
voltantlo ardits nosaltres, acometent plegats l'host enemiga; y al
amollarse un punt nostre coratje ans lo refors dels bisantins que
arriban, que no la heu vist, companys, á aqueixa dona que no la heu
vist saltant de la llitera, com s'ha enasprat á un poltro,
escamarlada, y arrapantse á sas crins, boja, com furia los cabells
revolant, los ulls enfora, com s'ha llensat en mitj de l'host
sorpresa dels enemichs més braus, que la prenían per visió del
infern? Y ab tot lo poble hem seguit á Nicéfor per salvarla. Y
Nicéfor qué brau! Cóm s'ennoblía guardantla á n'ella, volejant son
ferro devallantli pel bras la sanch contraria! Mes Bisanci ha fugit,
mateix que boyras pels vents empesas; y ja'l camp de lluyta nostre ha
sigut! Y á dintre de la terra l'anatólica gent d'altras
centurias “Visca la patria!” oh quin cridar! Y enlayre las ánimas al
cel, cent cops que “Visca” han cridat responent; mentres nosaltres
tots hem plorat de joya al veure á Andrónica sobre'l pit del August
com defallía.</p> <h3 id="escena-iv-3">Escena IV</h3> <p>
(Sergi, Alexis, Matheu, Jordi, Poble y Nikelas que's presentará
rápidament en mitj d'alguns soldats.)</p> <p>Nikelas: (ab una má
enlayre com demanant silenci.) En nom del Emperant!</p> <p>Poble: Que
visca Andrónica!</p> <p>Nikelas: (avansant ell sol.) En nom del
Emperant! Ohíume!</p> <p>Sergi: Ohímlo.</p> <p>Alexis: Escoltém!</p>
<p>Matheu: Escoltémlo!</p> <p>Nikelas: Oh poble: os prega l'Emperant
que sortiu d'aquestas salas!</p> <p>Sergi: A Andrónica esperém! Volém
que sía per sobre nostra rassa ella l'Augusta! Que al monastir no
torni!</p> <p>Poble: No! May!</p> <p>Nikelas: Poble: si m'escoltéu,
aqueixa dona al claustre maymés hi tornará, que vol que's trenquin
l'Emperant los seus vots, fets en mal hora. Mes sabéu que aquets vots
sols pot trencarlos la Iglesia soberana!</p> <p>Sergi: Per la terra
Deu deixá'l cel y fins doná la vida: qu'ella deixi'l sagrat en be
dels nostres.</p> <p>Nikelas: Poble d'Albia: Nicéfor se refía de
vosaltres. (Remors.) Ohíume! Aqueixa dona quan la lluyta ha finat per
sa ardidesa, los seus parpres ha clos, y esgroguehida anava á caure
com qui's mor, si als brassos no hagués serrat l'August son cos
puríssim; y ab ella's va acostant, demunt del poltro estrenyentla son
pit; y ve en silenci l'estol voltantlos dels guerrers, puig saben que
duhen un cos sant. (S'ha de sentir lo trepitj dels cavalls que
s'acostan, en mitj del silenci.) Sentíu?! Ja arriban.</p> <p>
(Emoció del poble, mes sens cridar.)</p> <p>Sergi: Germans: ara á la
Iglesia ab tot lo poble. Y als sacerdots diguémlos que te d'esser,
sobretot y tothom, aquesta santa de Nicéfor la esposa.</p>
<p>Nikelas: Anéu. Ja pujan.</p> <p>Sergi: A la Iglesia, companys!</p>
<p>Jordi: Tots!</p> <p>Alexis: A la Iglesia!</p> <p>(Han sortit tots,
parlant baix, per la galería, banda dreta.)</p> <h3
id="escena-v-3">Escena V</h3> <p>(Andrónica, Nicéfor y altres
caballers. De primer vindrán alguns caballers, y després Nicéfor
portant als brassos á Andrónica. Tots entran rápidament.)</p>
<p>Nicéfor: (entrant.) Fora tothom d'aquí! Tothom! Jo y ella!
(Tothom surt rápidament per diferentas portas. Nicéfor deixa á
Andrónica mitj estesa en un seti de pedra.) Jo com esclau, com ca
fidel, que aspira son dols alé per respirar! Andrónica, llum de la
terra, rosa y llir de l'ánima, riu d'amor que't glassares, párlam,
míram. Coratje.'M sents? Tots han fugit com ombras. L'has tingut, oh,
ma vida, en la batalla, y ara't perleja de rosada'l rostre y
esbategas com tórtora poruga! Oh Andrónica! Oh ma Andrónica:
desperta, que'l dia ja es per tot! Lo sol camina matiner per besarte,
y tot es gloria al teu voltant, qu'ets centre de la terra.</p>
<p>Andrónica: (tornant á la vida.) Ah! Deu meu! Hont me trobo?…</p>
<p>Nicéfor: Hont sols la ditxa t'espera, oh'l meu orgull, hont tot de
gala se va vestint perque tú hi ets.</p> <p>Andrónica:
(alsantse.) No'm trobo dintre ma casa!</p> <p>Nicéfor: Si ets ab
mí!</p> <p>Andrónica: Que'm dugan al Monastir, al meu sagrat! Ma
celda! Mont Crist, hont es!</p> <p>Nicéfor: (per son pit, obrint los
brassos.) Aquí, sobre aquesta ara, brassos estesos; com es ell fet
home!</p> <p>Andrónica: Tot ha finat, Nicéfor!</p> <p>Nicéfor: Tot
comensa per tú y per mí: pels dos, que s'ha vessada tanta de sanch
perque'ns juntém.</p> <p>Andrónica: (va á caure.) Se clohuen altra
volta mos ulls!</p> <p>Nicéfor: (sostenintla.) Oh Deu!</p>
<p>Andrónica: (anant á perdre'ls sentits.) Ma celda! Soch morta pera
tú!</p> <p>Nicéfor: Ah no, no! Escolta. Som á l'hora suprema de la
vida, no sols tu y jo, sino aquest poble: déixam, y tanta sanch ha
corregut debadas. Bisanci tornará, que prou arriba son tronar que no
es lluny, y ab nostres odis nos trobará enfeblits! Y ay! jo sens esma
me veuré sol; cauré vensut, y esclava l'Anatolia jeurá. Mes si tú
pujas al trono ab mí, ni que la terra escupi tots los morts de la
rassa bisantina en contra meu, los morts y'ls vius cent voltas
vensuts serán: maymés hi haurá cadenas que á aquest poble
engrillonin. Será lliure l'Anatolia per sempre; un cant de gloria se
bressará en l'espay, y á tú, l'Augusta, se deurá tanta ditxa! Y quan
los tanqui la mort tos ulls, s'aixecará per sobre de ton cos fins
tocar á las estrellas com montanyas de flors… Y benehida será l'ánima
teva fins al últim dia del món per tota la nissaga.</p> <p>Andrónica:
Oh, sí, sí; benehida per mon poble per tot mon poble, sí!
(Aturantse ab espant.) Mes malehida per nostre Deu! Horror! Oh! Mas
despullas eternament envoltas d'embaumadas flors del bell temps, y
l'ánima captiva al infern abrusantse!</p> <p>Nicéfor: Ah no!</p>
<p>Andrónica: Vinguéres tart á trobarme, que un instant va endúrsem
de ton amor, Nicéfor! Ay, jo fora pera sempre ta esposa; mes los
diables en contra nostra's van juntar, y he d'esser sols la esposa
d'un Deu! (Resolta.) Nicéfor, guíam: lo monastir hont es!</p>
<p>Nicéfor: Jo no puch! Rómpres sento tot dintre meu!</p>
<p>Andrónica: (senyalant al cel.) Allá es que ho volen! Fins á
maymés! Jo sola!…</p> <p>(Va á fugir.)</p> <p>Nicéfor: Be está:
allúnyat! Fins á maymés! Ja está, mes jo la vida sense tú no la vuy,
que un'altra volta jo'l monstre no'l vuy ser! Viure sens ánima
maymés, maymés! Apártat! Que'l cop últim seré'l tirá; mes contra meu.
Va, fora ma vida miserable!…</p> <p>(Anantse á treure un'arma.)</p>
<p>Andrónica: Oh no, Nicéfor!</p> <p>Nicéfor: (anantse á ferir.) Jo
vuy morir!</p> <p>Andrónica: Ah no! Jo vuy que viscas! Nicéfor: jo
t'estimo!</p> <p>Nicéfor: Oh, calla, Andrónica!</p> <p>Andrónica:
T'estimo! Ah, no puch més!… Si tú finavas finaría ab tú jo! Si ets
meu! Si ho sento que tot jo ho va dihent! Y es tot que ho crida:
l'ayre, la llum: “Es seu, es seu Nicéfor!” Si jo t'he fet com ets! Si
la teva ánima (Per son pit.) la he enmotllada jo aquí dintre la
meva.</p> <p>Nicéfor: Sí, sí: soch vida teva! Mes tú, mira: la pau no
haurías lluny de mí. Perjura foras al claustre, que las reixas
clouhen no més lo cos; que l'esperit revelas á homes y á Deus! Y tú't
revelas! Dígamho que á mí'm vols, sols á mí. Parla ó só'l monstre, y
contra terra y cel, á la teva ánima la confessió li haig d'arrencar á
trossos.</p> <p>(Nicéfor, com una fera, la rebrega entre sos
brassos.)</p> <p>Andrónica: Sí, sí, mátam dihente que t'estimo
sobretot y tothom de cels y terras!</p> <p>Nicéfor: Ara soch
l'Emperant! Perque m'estimas tinch tot lo mon! Que vingan á
arrencarla de sobre de mon cor la gloria meva!</p> <p>Andrónica: Oh
Nicéfor, Nicéfor!</p> <p>(Se senten las campanas.)</p> <p>Nicéfor:
Las campanas! Las campanas! Las sents? Y'ls clams del poble! Ja va
tornant lo nostre poble, míral.</p> <p>(Mirant á fora, cap á la
dreta.)</p> <p>Andrónica: Que alegre'l poble, sí! Mírals; tots duhen
sanch de la lluyta en los vestits encara!</p> <p>Nicéfor: Sanch per
tú que han vessat! Qué no farían per véuret ma muller, si es que la
Iglesia s'hi negava? Mes no, qu'ella es ben nostra.</p> <p>Andrónica:
Lo poble m'encoratja.</p> <p>Nicéfor: Al temple! Vina!</p> <p>
(La agafa per la má per anar á sortir.)</p> <h3
id="escena-vi-3">Escena VI</h3> <p>(Andrónica, Nicéfor y Nikelas)</p>
<p>Nikelas: Senyor!…</p> <p>Nicéfor: Parla, Nikelas.</p> <p>Nikelas:
Vinch á durvos una nova. Senyor…</p> <p>(No gosant.)</p> <p>Nicéfor:
Y qué es? (Pausa.) Que parlis.</p> <p>Nikelas: De baix en baix molts
caballers conversan y surten del palau. Sé que s'ajuntan dintre'l
Castell Major.</p> <p>Nicéfor: (seré.) A tots que vingan, que'ls
crida l'Emperant. Tothom alegre dintre Albia avuy, Nikelas!</p>
<p>Nikelas: Es que corre qu'Heráclias es qui'ls mana per la vila.</p>
<p>Nicéfor: Heráclias! (Rient.) Diu Andrónica qu'Heráclias es altre
cop qui dirigeix mas tropas. Un mort mana altres morts!</p>
<p>Andrónica: Senyor, que jegui en pau!</p> <p>Nicéfor: Y ab molta
terra!…</p> <p>Nikelas: Aquesta espasa li vaig clavar ben fonda.</p>
<p>Nicéfor: Oh sí, Nikelas. Tú m'has tret aqueix cranch que á mas
entranyas era arrapat. Vaig fer justicia. Vinga tothom assí. Mos
caballers, lo poble. Tothom á vora vostre. (Surt Nikelas.) Aném al
temple seguintnos la nissaga que t'estima, y á mí perque tú'm
vols.</p> <p>Andrónica: Qué puch donarte més, oh August, si fins á
Deu jo't dono?</p> <p>Nicéfor: Angel del cel, coratje.</p> <p>
(Agafantla per la má pera sortir.)</p> <h3 id="escena-vii-2">Escena
VII</h3> <p>(Andrónica, Nicéfor, Sergi, Alexis, Matheu, Jordi y
poble. De cop Sergi y Alexis; després los altres.)</p> <p>Sergi:
Senyor!</p> <p>Nicéfor: Vinga mon poble avora nostre.</p> <p>(Van á
sortir.)</p> <p>Sergi: Oh Senyor!</p> <p>Nicéfor: Puja ab ella al
trono la nissaga entera. L'Augusta es l'Anatolia, que s'encarna en lo
cos d'esta verge.</p> <p>Sergi: y'l poble, (que va entrant.) Oh, sí,
sí Andrónica!</p> <p>Andrónica: Poble, jo t'aymo! Oh poble meu,
defensa l'Emperant fins morir.</p> <p>Sergi: Oh escolta, Augusta! A
la Iglesia li hem dut lo desitj nostre, y't vením á cercar pera que't
sacrin esposa del August!</p> <p>Nicéfor: Oh rassa ferma, gracias per
mí y per ella! Aném Andrónica. (Agafantla per la má se dirigeixen cap
al poble.) Ona santa del poble, óbrans tas ayguas y endúnsen al mitj
teu!</p> <p>Andrónica: Aném!</p> <p>Sergi: Assobre del pit com una
mare.</p> <p>Nicéfor: (anant á marxar en mitj del poble.) Aném!</p>
<p>Sergi y poble: Voltémlos!</p> <h3 id="escena-viii-2">Escena
VIII</h3> <p>(Andrónica, Nicéfor, Sergi, Alexis, Matheu, Jordi,
poble, alguns caballers ab Nikelas y l'abat de Sant Thimur y altres
monjos y sacerdots.)</p> <p>Abat: Aturéuvos, Senyor!</p> <p>Nicéfor:
Aném á l'ara, que aquí us duch á esta santa, perque sía en lo tálam
l'Augusta esposa meva! Oh Andrónica, seguím!</p> <p>Abat:
(aturantlos.) Ah, Senyor… gracia. (S'aturan.) Sou l'August,
l'Emperant de l'Anatolia: mes per sobre de vos hi ha lleys que dicta
Deu tot sol, y per ell la Iglesia parla.</p> <p>Andrónica: (Oh, quin
esglay!)</p> <p>Nicéfor: Que parli, donchs, la Iglesia.</p> <p>Abat:
L'August: en nom de Deu, la qu'es sa esposa á reclamar vením!</p> <p>
(Andrónica deixa la má de Nicéfor y abaixa'l cap.)</p> <p>Nicéfor:
Per durla á l'ara y ferla esposa meva. Perque sía sobretot y
tothom!</p> <p>Abat: Pera que torni á la casa de Deu; qu'es desposada
ab Deu Nostre Senyor.</p> <p>(Remor del poble.)</p> <p>Nicéfor: Oh,
no! Per péndremela no hi ha poder al mon!</p> <p>Abat: Deu la
reclama.</p> <p>Andrónica: (Oh, cor meu!)</p> <p>Nicéfor: No, Deu no!
No es Deu qui lliga los sers per destrossarlos! Esta dona Deu me l'ha
dat sobre del camp de guerra. Es meva, tota meva!</p> <p>Abat: Va
jurarho ser de Deu!</p> <p>Nicéfor: No!</p> <p>Abat: Que ho diga! Que
responga!</p> <p>Andrónica: Sí, vaig jurar!</p> <p>Nicéfor: Tot s'ha
desfet! Onadas de sanch han esborrat aquesta jura! Y si més sanch
calgués, pera que sía esborrat fins lo rastre, altra de negra ona
gegant faría ab la sanch vostra!</p> <p>Andrónica: No, Nicéfor!</p>
<p>Nicéfor: Oh inichs! Traydors! Venuda l'Anatolia teníu á aqueix
Bisanci qu'esventaré com pols! (A Andrónica.) Aquí están, mírals: ja
ho portan en los ulls! Son traydors! Hienas qu'ensuman la carn morta!
En cementiris tornarían los pobles, morrejanthi fins dintre las
entranyas, hont engendran las mares á sos fills! Oh vils! Oh
monstres! Jo tancaré la vostra negra turba mateix que'ls escorpits,
de foch voltantvos, que al cel s'enfili, y vostre Deu que us
tregui!</p> <p>Sergi: Al foch ab ells!</p> <p>Poble: Al foch!</p>
<p>Nikelas: (á Nicéfor.) Senyor, arriban caballers rebelats!</p> <h3
id="escena-ix-1">Escena IX</h3> <p>(Andrónica, Nicéfor, abat de Sant
Thimur, Nikelas, Sergi, Alexis, Matheu, Jordi, Heráclias, caballers,
poble, sacerdots y monjos. Heráclias no's deixará veure en mitj dels
caballers fins que s'indiqui.)</p> <p>Nicéfor: Ah no, que al trono
mos nobles son lleals! (A ells.) Caballers…</p> <p>Abat: Mira qui fa
de guía als caballers, Nicéfor!</p> <p>(Al dividirse'ls caballers se
veu al mitj d'ells inmoble, groch, com la cera, de cara y mans, á
Heráclias.)</p> <p>Poble: (molt soptat.) Heráclias!</p> <p>Nicéfor:
Es un somni!</p> <p>Andrónica: (abrassantse á Nicéfor.)
Heráclias!</p> <p>Nicéfor: Tornan los morts á aquesta vida?!</p>
<p>Poble: (ab terror.) Un mort!</p> <p>Nicéfor: (á Andrónica,
desvariejant.) S'enganyan mos ulls? Míral! Es ell? Es que'ls
sepulcres gitan sos morts contra nosaltres? Míral! Com lo cor me fa
batre! Guspirejan sos ulls de condempnat! Lo cap se'm torba! Estol
d'osseras devant meu batallan!</p> <p>(Xisclant com boig.)</p>
<p>Andrónica: (volguentlo fer tornar á la rahó.) No, no, Nicéfor! Ah,
Nicéfor!</p> <p>(Lo poble remoreja.)</p> <p>Nicéfor: Lluytan tots
contra mí, y sos darts al cor m'arriban!</p> <p>Andrónica: No,
no!</p> <p>Nicéfor: (com arrencantse'ls darts.) Tots fora! Fora'ls
darts que'm matan!</p> <p>Andrónica: Deu meu! Deu meu!</p>
<p>Heráclias: Nicéfor!</p> <p>Andrónica: (crit d'horror, sentintlo.)
Ah!</p> <p>(Remor creixent del poble.)</p> <p>Heráclias: Nicéfor!</p>
<p>Nicéfor: (estúpidament.) Qué? Qué?</p> <p>Heráclias: Tot ha finit
per tú! Vaig durte jo assobre'l trono, y jo te'n trech!</p> <p>
(Andrónica segueix abrassada á Nicéfor.)</p> <p>Abat: Oh poble! que't
rebelas á Deu y á sos ministres!… (Lleuger remor del poble.) Fills
d'Anatolia, dempnació á la rassa!</p> <p>(Remor creixent del
poble.)</p> <p>Andrónica: (avansant al mitj y agenollantse.)
Misericordia!</p> <p>Abat: No! Jo beneheixo qui mati á aquesta
dona!</p> <p>Heráclias: (ferintla.) Jo! Te, móret!</p> <p>Andrónica:
Ah!</p> <p>Nicéfor: (sostenintla.) Andrónica!</p> <p>Alexis:
Malvat!</p> <p>Sergi: Arrosseguémlo!</p> <p>(Desapareixen Heráclias,
l'Abat y'ls sacerdots emportats per una onada del poble que anirá
ferintlos y donant crits de mort. Altra gran onada, també ab las
armas enlayre, volta á Andrónica, sostinguda per Nicéfor y
Sergi.)</p> <p>Matheu: (venint del fons.) Los bisantins!</p>
<p>Jordi: (id.) La vila es plena tota de soldats de Bisanci;'ls
nostres perden!</p> <p>Abat: (desde dintre.) Visca Bisanci!</p>
<p>Andrónica: (agonitzant.) Oh! No!</p> <p>Nicéfor: No!
L'Anatolia!</p> <p>(Lo poble va desesperat d'un lloch al altre de la
escena. Gran soroll de batalla á fora.)</p> <p>Alexis: La vila está
cremant! Y es de Bisanci!</p> <p>Andrónica: No; no morir!
Triomfar!</p> <p>(Fent esforsos pera sortir de la escena sostinguda
per Nicéfor.)</p> <p>Nicéfor: A triomfar!</p> <p>Sergi: Guerra fins a
l'últim alé!</p> <p>Andrónica: (anant á caure.) No puch! Als brassos!
Duyéumhi!</p> <p>Nicéfor: Oh, sí!…</p> <p>Andrónica: Aixequéume!…
Sosteníume!…</p> <p>(Entre Sergi y Nicéfor se la enduhen ben alta,
dominantho tot. Gran afany de viure en ella.)</p> <p>Nicéfor: Guerra
á Bisanci!</p> <p>Sergi: Guerra!</p> <p>Andrónica: (perque la posin
més alta.) Enlayre! Enlayre! Més! Més!</p> <p>Nicéfor: Companys:
avant!</p> <p>Andrónica: Enlayre!'M moro!</p> <p>(Mor Andrónica y
ells segueixen avansant cap á la galería portantla enlayre,
morta.)</p> <p>Nicéfor: Símbol de ma nissaga, triomfa morta!</p>
<p>Sergi: Visca Andrónica!</p> <p>Poble: Visca! Visca Andrónica!</p>
<p>(Lo soroll de campanas y clarins, los crits y la fressa d'armas
s'han de sostenir, lo mateix que la resplandor del incendi y la
fumareda, fins al últim moment.)</p> <p>Teló</p>

<div style='text-align:center'>*** END OF THE PROJECT GUTENBERG EBOOK 73777 ***</div>
</body>

</html>

